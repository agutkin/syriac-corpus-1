#Source: C. Kayser (ed.), Das Buch von der Erkenntniss der Wahrheit oder der Ursache aller Ursachen. Leipzig: J.C. Hinrichs’sche Buchhandlung, 1889; based on [Berlin Sachau 180, Rome, Paris, Oxford].
ܟܬܒܐ

ܕܥܠ ܝܕܥܬܐ ܕܫܪܪܐ

ܐܘܿ ܕܥܠܬ ܟܿܠ ܥ̈ܠܠܢ.



Page 2



ܥܠ ܚܝܪܐ ܘܬܘܼܟܠܢܐ ܘܕܐܒܐ ܘܕܒܪܐ ܘܕܪܘܚܐ ܩܕܝܫܐ ܚܕ ܐܠܗܐ ܫܪܝܪܐ ܕܠܝܬ ܠܗ ܠܐ ܫܘܼܪܝܐ ܘܠܐ ܫܘܼܠܡܐ܆ ܫܘܼܠܝܐ ܠܟܬܒܐ ܗܢ ܕܥܠܼܬܐ ܕܟܿܠ ܥ̈ܠܠܢ ܘܒܪܘܝܐ ܕܟܿܠ ܒܪ̈ܝܢ ܘܥܿܒܘܕܐ ܕܟܿܠܗܝܢ ܡܼܬܚܙܝܢܝ̈ܬܐ ܘܠܐ ܡܼܬܚܙܝܢܝ̈ܬܐ. ܟܬܒܐ ܓܘܢܝܐ ܠܟܿܠ ܥܡ̈ܡܝܢ ܕܬܚܝܬ ܫܡܝܿܐ. ܕܒܗ ܡܠܦ ܥܠ ܝܼܕܥܐ ܕܫܪܪܐ ܕܐܝܟܢ ܡܬܝܕܥ ܩܕܡ ܡܐܡܪܐ ܩܕܡܝܐ ܐܝܼܬ ܒܗ ܩܦ̈ܠܐܐ ܥܣܪ̈ܐ ܐܝܬܝܗܘܢ ܕܝܢ ܢܝܼ̈ܫܐ ܕܟܬܒܐ ܗܿܢܐ. ܗܿܠܝܢ ܐܝܬܝܗܘܢ ܐ̄ ܩܕܡܐܝܬ ܕܡܐ ܘܿܠܐ ܠܒܪܢܫܐ ܠܡܼܕܥ ܘܠܡܼܿܠܦ ܒܕܦܐ ܙܙ̄ ܒ̄ ܘܕܐܝܟܢ ܡܬܝܕܥ ܫܪܪܐ ܚܬܝܬܐ ܚ̄ ܓ̄ ܘܕܡܢܐ ܐܝܼܬܘܗܝ ܫܪܪܐ ܘܡܢܐ ܐܝܼܬܝܗܿ ܕܓܠܘܼܬܐ ܒܕܦܐ ܝ̄ ܕ̄ ܘܕܐܝܟܢ ܡܬܝܕܥ ܕܐܝܼܬ ܐܠܗܐ ܝܐ̄ ܗ̄ ܘܕܐܢ ܚܕ ܐܝܬܘ̄ ܐܘ ܣܓܝ̈ܐ ܝܘ̄ ܘ̄ ܘܕܟܐ ܩܢܘܼ̈ܡܐ ܐܝܼܬܘܗܝ ܘܟܡܐ ܕܝ̈ܠܝܬܐ ܐܝܼܬ ܒܗ ܒܕܦܐ ܟܟ̄ ܙ̄ ܘܕܐܢ ܐܝܬ ܠܗ ܫܡܐ ܚܝܬܝܼܬܐ ܐܘܿ ܠܐ ܟܓ̄ ܚ̄ ܘܐܢ ܗܼܘ ܐܝܼܬܘܗܝ ܥܠܬܐ ܕܟܿܠ ܥ̈ܠܠܢ ܘܒܪܘܼܝܐ ܕܟܿܠ ܒܪ̈ܝܢ ܟܙ̄ܙ ܛ̄ ܘܐܢ ܗܼܘ ܝ݀ܨܦ ܘܡܕܒܪ ܘܒܛܝܼܠ ܠܗ ܥܠ ܟܿ ܐܘܿ ܠܐ ܟܚ̄ ܝ̄ ܘܐܢ ܡܬܕܪܟ ܐܠܗܐ ܐܘܿ ܠܐ ܡܬܕܪܢܐ ܗܿܘ ܒܕܦܐ ܠܒ̄ ܡܐܡܪܐ ܕܬܪܝܢ ܕܐܝܼܬ ܒܗ ܩܦ̈ܠܐܐ ܚ̄ ܐ̄ ܘܕܡܛܠܡܢܐ ܒܪ ܒܪ̈ܝܬܐ ܘܐܬܩܢ ܥ̈ܠܡܐ ܠܘ̄ ܒ̄ ܘܡܢܘܼ ܨܒܝܿܢܗ ܒܒܪܝܬܐ ܠܙ̄ܙ ܓ̄ ܘܕܢ ܐܝܼܬ ܥܿܠܡܐ ܐܚܪܢܐ ܣܛܪ ܡܼܢ ܡܡܠܠ ܒܗ ܥܠ ܢܦܫܗ ܕܒܪܢܫܐ ܗܢܐ ܕܡܬܚܙܐ ܘܩܿܐܡ ܠܛ̄ ܕ̄ ܘܕܐܢ ܐܝܬ ܥܠܡܐ ܐܚܪܢܐ ܐܝܟܢ ܐܝܼܬܘܗܝ ܘܡܘܢ ܐܝܼܬܘܗܝ. ܗܘܼܠܢܝܐ ܘܡܬܚܙܝܢܐܐܝܟ ܗܿܢܐ. ܐܘܿ ܪܘܼܚܢܝܐ ܘܩܛܝܼܢܐ ܘܠܐ ܡܬܞܚܙܝܢܐ ܒܕܦܐ ܡ̄ ܗ̄ ܘܕܐܝܟܢ ܐܝܼܬܘܗܝ ܛܟܼܣܗ ܘܬܫܡܼܫܬܗ ܕܥܠܡܐ ܐ̱ܚܪܢܐ ܕܐܝܼܬ ܗܿܫܐ ܣܛܪ ܡܼܢ ܗܿܢܐ ܒܕܦܐ ܡܒ̄ ܘ̄ ܘܕܐܢ ܐܝܬ ܫܘܼܠܡܐ ܠܥܠܡܐܗܿܢܐ ܡܬܪܓܫܢܐ ܒܕܦܐ ܡܓ̄ ܙ̄ ܘܐܕܢ ܩܿܐܡ ܥܿܠܡܐ ܐܚܪܢܐ ܣܛܪ ܡܼܢ ܗܿܢܐ ܒܕܦܐ ܡܕ̄ ܚ̄ ܘܐܕܢ ܩܿܐܡ ܘܥܬܝܼܕ ܕܢܗܼܘܐ ܥܠܡܐ ܐ̱ܚܪܢܐ ܡܢܐ ܗܿܘ ܛܟܼܣܗ ܘܢܝܼܫܗ ܘܬܫܡܫܬܗ ܒܕܦܐ ܡܘ̄ ܡܐܡܪܐ ܕܬܠܬܐ ܕܐܝܬ ܒܗ ܩܿܦܠܐ ܛ̄ ܐ̄ ܕܡܛܠܡܢܐ ܐܬܒܪܝ ܒܪܢܫܐ ܢܐ̄ ܒ̄ ܘܡܢܐ ܟܝܿܢܗ ܕܒܪܢܫܐ ܢܕ̄ ܓ̄ ܘܐܝܟܢ ܙ݀ܕܩ ܠܗ ܕܢܬܚܫܒ܆ ܘܡܘܢ ܘܿܠܐ ܠܗ ܕܢܥܼܒܕ. ܘܐܝܟܢ ܢܬܕܒܪ ܒܥܿܠܡܐ ܗܿܢܐ ܒܕܦܐ ܢܙܙ̄ ܕ̄ ܘܡܢܐ ܥܬܝܕ ܕܢܗܼܘܐ ܡܼܢ ܒܪܢܫܐ. ܘܡܢܘܼ ܣܘܼܟܝܗ ܘܕܐܝܟܢ ܣܒܪܐ ܢܗܐܘ ܠܗ ܒܕܦܐ ܣܐ̄ ܗ̄ ܘܕܐܝܟܢ ܡܨܝܐ ܠܒܪܢܫܐ ܕܢܕܥ ܠܐܠܗܐ ܒܕܦܐ ܣܕ̄ ܘ̄ ܘܕܐܢ ܡܨܝܐ ܠܗ ܕܢܕܝܼܘܗܝ ܚܬܝܼܬܐܝܬ ܐܟܡܐ ܕܐܝܼܬܘ̄ ܐܘܿ ܠܐ ܒܕ̄ ܣܗ̄ ܙ̄ ܘܕܐܢ ܚܕܐ ܗ̱ܿܝ ܝܕܝܥܬܬܐ ܕܐܝܬ ܠܒܪܢܫܐ ܥܠ ܐܠܗܐ ܐܡܝܼܢܐܝܬ. ܐܘܿ ܥܡ ܬܪܒܝܼܬܐ ܕܝܕܥܬܗ ܠܦܘܬ ܕܘܼܒܪܗ. ܐܦ ܝܕܥܬܗ ܕܐܠܗܐ ܝ݀ܪܒܐ ܘܙܥ݀ܪܐ



Page 3



ܒܗ ܣܘ̄ ܚ̄ ܘܡܢܐ ܗܿܝ ܥܠܼܬܐ ܕܟܕ ܚܕ ܗܼܘ ܐܠܗܐ ܘܚܕ ܗܼܘ ܟܝܿܢܗ ܘܐܘܼܣܝܐ ܕܝܼܠܗ܆ ܡܫܚܠ̈ܢ ܝܕ̈ܥܬܐ ܕܥܠܘ̄ ܒܟܿܠ ܥܡܼ̈ܡܝܢ. ܘܒܟܿܠ ܩܘ̈ܡܝܢ ܘܒܟܿܠ ܡܘܼܫ̈ܚܢ ܒܟܿܠ ܒܪܐܢܫ. ܘܐܦ ܒܗ ܒܚܕ ܒܪܐܢܫܐ ܡܫܬܚܠܦܐ ܒܟܿܠܗܝܢ ܡܘܼܫܚ̈ܬܗ ܒܕܦܐ ܣܘ̄ ܛ̄ ܘܕܐܢ ܗܼܝ ܡܫܬܚܠܦܐ ܗ̄ ܝܕܥܬܐ ܕܥܠ ܐܠܗܐ ܠܘܬ ܟܿܠ ܕܐܡܝܼܪܝܢ܆ ܐܘ ܠܘܬܗܘܢ ܘܡܼܢܗܘܢ ܐܝܼܬܘܗܝ ܫܘܼܚܠܦܐ ܘܗܼܝ ܣܟ ܠܐ ܡܫܬܚܠܦܐ ܒܕ̄ ܣܚ̄ ܡܐܡܪܐ ܕܐܪܒܥܐ ܕܐܝܼܬ ܒܗ ܩܦ̈ܠܐܐܐ ܗ ܐ̄ ܕܐܢ ܫܪܝܪ ܘܡܘܬܪ ܟܬܒܐ ܘܣܼܦܪܐ ܕܐܬܟܬܒ ܒܥܠܡܐ ܒܕ̄ ܣܚ̄ ܒ̄ ܘܡܢܘܼ ܐܫܟܼܚܗ ܠܣܼܦܪܐ ܘܢܒܼܕܗ ܘܡܘܢ ܐܠܨܐ ܗܼܘܬ݀ ܢܠܘܗܝ ܒܕ̄ ܣܛ̄ ܓ̄ ܘܕܐܢ ܫܪܝܪ ܟܬܒܐ ܕܒܪܝܼܬܐ ܐܘܟܝܬ ܕܐܘܪܝܬܐ ܕܥܠ ܗܘܝܘܗ ܕܥܠܡܐ ܐܘܿ ܠܐ ܒܕܦܐ ܥ̄ ܕ̄ ܘܕܐܡܬܝ ܐܬܒܪܝ ܥܿܠܡܐ ܗܿܢܐ ܘܡܼܢ ܐܡܬܝ ܐܝܬܘܗܝ ܘܡܼܢ ܐܝܟܐ. ܘܡܼܢ ܡܘܢ ܐܬܩܝܡ. ܘܐܝܟܢ ܐܬܚܝܕܘ ܐܣܛܘܼܟ̈ܣܐ ܣܩܘܼܒ̈ܠܝܐ ܘܐܬܩܝܡ ܡܢܗܘܢ ܟܿܠ ܡܕܡ ܕܡܬܚܙܐ ܒܕܦܐ ܢܒ̄ ܗ̄ ܕܐܝܟܢ ܐܬܚܝܕܘ ܟܝ̈ܢܐ ܣܩܘܒ̈ܠܐ ܘܐܬܩܢ ܡܼܢܗܘܢ ܟܠܡܕܡ ܕܡܼܬܚܙܐ ܒܕ̄ ܒ̄ ܡܐܡܪܐ ܕܗ̄ ܕܐܝܬ ܒܗ ܩܦ̈ܠܐܐ ܙ̄ ܐ̄ ܘܕܐܝܟܢ ܐܬܒܪܝ ܢܘܼܗܪܐ. ܘܡܼܢ ܡܘܿܢ ܐܝܼܬܘܗܝ ܒܕܦܐ ܦܓ̄ ܒ̄ ܘܐܕܝܢ ܐܬܡܬܚܘ ܫܡ̈ܝܐ. ܘܡܘܿܢ ܐܝܬܝܗܘܢ. ܘܡܢܘܼ ܪܩܝܼܥܐ ܕܠܥܼܠ ܡܢܢ ܒܕܦܐ ܦܘ̄ ܓ̄ ܘܐܝܟܢ ܐܝܬܝܗܝܢ ܡܘܙܠ̈ܬܐ. ܘܟܡܐ ܐܢܝ̈ܝܢ. ܘܐܟܢ ܐܣܝܪ̈ܢ ܒܚ̈ܕܕܐ ܒܕ̄ ܦܙܙ̄ ܗ̄ ܘܕܟܡܐ ܐܝܼܬܝܗܘܢ ܪ̈ܩܝܥܐ ܐܘܟܝܬ ܡܕܝܪ̈ܐ ܕܡܘܠܬܐ ܒܕܦܐ ܦܚ̄ ܘ̄ ܘܕܢܡܢܐ ܐܝܬܝܗܘܢ ܫܡܼܫܐ ܘܣܗܪܐ ܘܫܪ̄ ܕܟܘܟ̈ܒܐ. ܡܼܢ ܡܢܐ ܗܘܼܘ. ܘܡܢܐ ܗܿܘ ܟܝܿܢܗܘܢ. ܘܐܝܟܢ ܐܝܬܝܘܗܝ ܛܘܟܟܣܪܗܘܢ. ܘܡܢܐ ܗܿܝ ܚܫܚܬܗܘܢ. ܘܐܝܟܢܐ ܐܢ̈ܝܢ ܕܘܟܝ̈ܬܗܘܢ. ܘܡܢܐ ܗܿܝ ܡܥܒܕܢܘܼܬܗܘܢ ܘܟܿܗ ܢܡܘܣܗܘܢ ܨܚ̄ ܙ̄ ܘܕܡܼܢ ܡܢܐ ܗ̈ܘܝܐ ܩܠܦܣܝܣ ܐܘܟܝܬ ܚܫܼܟܐ ܕܫܡܼܫܐ ܘܣܗܪܐ ܒܕ̄ ܩܐ̄ ܡܐܡܪܐ ܕܫܬܐ ܕܐܝܬ ܒܗ ܩܦ̈ܠܐܐ ܙܙ̄ ܐ̄ ܕܡܘܢ ܐܝܼܬ ܠܬܚܬ ܡܼܢ ܡܘܙܠܬܐ ܟܠܗܿ. ܘܕܘܟܬܐ ܕܟܘܟ̈ܒܐ. ܘܐܝܟܢ ܐܝܬܘ̄ ܐܬܝܼܪ ܢܘܪܢܐ ܘܡܛܠ ܡܘܢ ܒܕ̄ ܩܒ̄ ܒ̄ ܘܡܢܐ ܐܝܬ ܠܬܚܬ ܡܢ ܐܬܝܪ. ܘܐܝܟܢ ܐܝܬܘܗܝ ܐܐܪ ܗܿܢܐ. ܘܡܢܐ ܐܢܘܢ ܙܝ̈ܩܐ ܐܘܟܝܬ ܟܫ̈ܛܐ ܕܡܬܼܚܙܝܢ ܒܠܝ̈ܠܘܬܐ ܒܐܐܪ ܒܕܦܐ ܩܓ̄ ܓ̄ ܘܐܝܟܢ ܐܝܼܬܘܗܝ ܛܟܣܐ ܕܥܢ̈ܢܐ. ܘܡܼܢ ܡܘܿܢ ܣܓܝ̈ܢ ܘܡܼܬܠ̈ܒܕܢ ܘܐܝܟܢ ܡܬܦܿܠ̈ܗܕܢ ܒܕܦܐ ܩܘ̄ ܕ̄ ܘܡܼܢ ܐܝܟܐܢ ܐܢܢ ܒܪ̈ܩܐ ܘܩ̈ܠܐ ܕܪ̈ܥܡܐ ܒܕܦܐ ܩܘ̄ ܗ̄ ܡܼܢ ܐܝܟܘ ܡܛܪܐ ܘܪ̈ܣܝܣܐ. ܘܡܛܠ ܡܢܐ. ܘܡܼܢ ܐܝܿܕܐ ܥܠܼܬܐ ܗܿܘܐ ܬܠܓܐ ܘܒܪܕܐ ܘܓܠܝܼܕܐ ܒܕܦܐ ܩܚ̄ ܘ̄ ܘܡܼܢ ܡܘܿܢ ܗܿܘܝܢ ܫܘܚ̈ܠܦܐ ܕܙܒ̈ܢܐ ܕܬܐܕܐ ܘܕܩܝܛܐ ܘܪܒܝܼܥܐ ܐܘܟܝܼܬ ܬܫܪ̈ܝܬܐ ܘܕܣܬܘܐ ܒܕ̄ ܩܛ̄ ܙ̄ ܘܕܡܛܠܡܢܐ ܡܫܼܘܚܪܐܝܬ ܘܡܛܟܣܐܝܼܬ ܐܬ݀ܝܢ ܫܘܚܠ̈ܦܐ ܕܙܒܢܐ ܘܠܐ ܡܢ ܫܠܝ ܗܿܘܝܢ ܒܕܦܐ ܩܝܒ̄



Page 4



ܡܐܡܪܐ ܕܫܒܥܐ ܕܐܝܼܬ ܒܗ ܩ̈ܦ̄ ܗ̄ ܐ̄ ܡܛܠܡܢܐ ܓܢ̈ܣܐ ܕܢܘܦܐ ܘܕܦܪ̈ܚܬܐ ܘܡܼܢ ܐܝܟܐ ܘܡܢܐ ܗܼܢܝܢܐ ܡܢܗܝܢ. ܘܡܢܘܼ ܣܘܟܠܗܝܢ. ܘܥܠ ܓܢܼܣܐ ܕܢܘܼ̈ܢܐ ܘܟܿܠܗ ܪ̈ܫܚܐ ܕܒܡܝ̈ܐ ܒܕܦܐ ܩܝܕ̄ ܒ̄ ܘܡܘܼ ܟܝܼܢܐ ܕܐܪܥܐ ܘܫܘܚ̈ܠܦܐ ܣܓܝ̈ܐܐ ܕܒܗܿ ܒܐܪܥܐ܆ ܒܥܦܪܐ ܡܿܢ ܘܒܟ̈ܐܦܐ ܘܡܥܒܕܢ̈ܘܬܗܘܢ. ܘܡܼܢ ܐܬܩܝܡܘ ܓܘܫ̈ܡܐ ܟ݀ܠܗܘܢ ܕܡܼܢ ܐܪܥܐ ܕܐܝܟ ܕܗܒܐ ܘܣܐܡܪܐ ܘܦܪܙܠܐ ܘܢܚܿܫܐ ܘܣܛܪ. ܥܡ ܫܪܟܐ ܕܡ̈ܛܐܠܐܣ. ܐܘܟܝܼܬ ܢܦ̈ܩܐ ܕܡܼܢ ܐܪܥܐ ܒܕܦܐ ܩܝܙܙ̄ ܓ̄ ܘܡܢ ܡܢܐ ܐܝܼܬܝܗܘܢ ܡܝ̈ܐ ܚܡ̈ܝܼܡܐ ܕܐܝܬ ܒܕܘܼܟܝ̈ܬܐ. ܘܡܛܠܡܢܐ ܥܡ ܡܝ̈ܐ ܐܚܪ̈ܢܐ ܡܢܦܨܢܐ. ܘܫܪ̈ܟܐ ܕܫܘܚ̈ܠܦܐ ܣ̄ ܣܓܝ̈ܐܐ ܕܒܡܝ̈ܐ. ܟܕ ܬܪ̈ܝܢ ܠܚܘܼܕ ܐܢܘܢ ܕܡܝ̈ܐ. ܚܕ ܡܠܝܼܚܐ ܕܝܡ̈ܡܐ ܘܐܚܪܢܐ ܕܚܠ̈ܝܐ ܕܚܫܚܬܐ ܒܕܦܐ ܕ̄ ܘܡܢܐ ܐܝ̈ܠܢܐ ܘܥܣ̈ܒܐ ܘܓܢ̈ܣܐ ܕܙܪ̈ܥܘܼܢܐ. ܘܡܛܠܡܢܐ ܘܐܝܟܢܐ ܗ̄ ܘܡܼܢ ܐܝܟܐ ܚܝܘܼܬܐ ܘܒܥܝܼܪܐ ܘܡܛܠ ܡܢܐ. ܡܐܡܪܐ ܕܚ̄ ܕܐܝܼܬ ܒܗ ܩܦ̈ܠܐܐ ܗ̄ ܐ̄ ܕܐܝܟܢܐ ܙ݀ܕܩ ܕܡܬܚܫܒ ܥܠ ܟܿܠܗܝܢ ܗܿܠܝܢ ܕܐܡܝܪ̈ܢ. ܘܕܐܢ ܚܕܐ ܗܿܝ ܝܕܥܬܐ ܕܥܠ ܗܘ̈ܝܐ ܗܿܠܝܢ. ܘܚܕ ܗܼܘ ܣܘܼܟܠܐ ܘܬܐܘܪܝܐ ܕܥܠܝܗܘܢ ܘܐܢ ܥܡ ܕܘܼܒܪ̈ܐ ܘܝܼܕܥܬܐ ܕܩܿܢܐ ܒܪܐܢܫ ܘܡܫܬܘܫܛ ܐܦ ܝܕܥܬܐ ܕܗܿܠܝܢ ܡܫܬܘܫܛܐ ܒܗ. ܘܡܬܩܛܢܐ ܐܦ ܬܐܘܪܝܐ ܕܥܠ ܟܿܠܗܢܘܿܢ ܗܘ̈ܝܐ ܠܘܬܗ. ܘܕܡܢܐ ܝ݀ܬܪ ܒܪܐܢܫܐ ܡܼܢ ܝܕܥܬܐ ܫܪܝܪܬܐ ܕܗܿܠܝܢ ܒ̄ ܘܕܡܢܘܼ ܕܘܼܒܪܐ ܘܗܪܟܐ ܕܡܥܼܠܐ ܠܗܘܢܗ ܕܒܪܐܢܫܐ ܘܡܣܼܩ ܠܗ. ܒܕܪ̈ܓܐ ܘܡܘܼܫܚ̈ܬܐ ܘܝܕܥ̈ܬܐ ܕܗܿܠܝܢ [ܟ݀ܠܗܝܢ] ܚܬܝܼܬܐܝܬ ܓ̄ ܘܕܒܟܡܐ ܡܘܼܫܚ̈ܬܐ ܣܿܠܩ ܘܡܼܬܥܠܐ ܒܪܐܢܫܐ ܒܕܘܒܪܗ ܕ̄ ܘܕܥܕܡܐ ܠܐܝܟܐ ܣܿܠܩ ܘܡܼܬܡܛܐ ܒܒܝܕܥܬܗ ܒܪܐܢܫܐ ܗ̄ ܘܐܢ ܐܝܼܬ ܣܿܟܐ ܠܝܕܥܬܐ ܕܫܪܪܐ ܐܘܿ ܬܚܘܼܡܐ. ܐܘܿ ܕܠܐ ܣܟ ܐܝܼܬܝܗܿ ܘܠܥܿܠܡ ܡܐܡܪܐ ܕܛ̄ ܕܐܝܼܬ ܒܗ ܩܦ̈ܠܐܐ ܙܙ̄ ܐ̄ ܘܡܢܐ ܐܝܼܬܝܗܿ ܡܠܟܘܼܬܐ ܕܫܡ̈ܝܐ. ܘܒܘܣܡܐ ܘܛܘܼܒ̈ܐ ܕܡܠܝܼܟܝܢ ܠܥܿܒ̈ܕܝ ܛܒ̈ܬܐ. ܘܟܡܐ ܡܨܝܐ ܕܢܬܼܝܕܥܘܢ ܒ̄ ܘܡܢܐ ܗܝܿܝ ܓܗܢܐ ܘܫܘܼܢܩܐ  ܕܥܿܒ̈ܕܝ ܒܝܼ̈ܫܬܐ ܓ̄ ܘܕܐܢ ܚܕ ܗܼܘ ܛܟܣܐ ܘܡܫܘܼܚܬܐ ܕܒܘܼܣ̈ܡܐ ܘܫܘܼܢ̈ܩܐ. ܐܘܿ ܐܝܪܬ ܒܗܘܿܢ ܫܘܼܚܠ̈ܦܐ ܣܓܝ̈ܐܐ ܕ̄ ܘܐܕܢ ܗܢܘܢ ܫܘܚܠ̈ܦܐ ܕܒܘܼܣ̈ܡܐ ܘܕܫܘܼܢ̈ܩܐ ܒܚܕ ܛܟܼܣܐ ܐܢܘܢ ܐܡܝܼܢܐܝܼܬ ܐܘܿ ܡܫܬܚܠܦܝܢ ܗ̄ ܘܕܐܢ ܐܝܼܬ ܫܘܼܠܡܐ ܠܕܝܻܼܢ ܕܚܛܝ̈ܐ ܐܫܟ ܕܐܢ̈ܫܝܢ ܐܣܒܪܘ ܘ̄ ܘܐܢ ܐܝܼܬ ܫܘܼܠܡܐ ܠܕܝܼܢܐ ܐܟܡܐ ܕܐܚܪ̈ܢܐ ܚܘܝܼܘ ܙ̄ ܘܐܢ ܬܪ̈ܝܗܘܢ ܓܒ̈ܐ ܫܪܝܼܪܝܢ. ܘܐܝܟܢ ܫܪܝܪܝܢ. ܟܕ ܣܩܘܒ̈ܠܐ ܐܢܘܢ ܕܚܕ̈ܕܐ܀

ܬܘ̄ܒ ܕܝܢ ܡܫܪܐ ܕܢܚܘܐ ܕܐܝܟܢܐ ܬܝܒܠܘ ܕܪ̈ܐ ܘܫܪ̈ܒܬܐ ܕܒܢܝ̈ܢܫܐ. ܘܕܠܡܐ ܡܫܚܠܦܝܢ ܠܢܫܝܗܘܢ ܕܒܢ̈ܝ ܐܢܫܐ܀ ܘܠܡܢܐ ܡܫܚܠܦܝܢ ܦܪܨܘܼܦܝܗܘܢ ܘܩ̈ܠܝܗܘܢ ܘܕܡܘ̈ܬܗܘܢ ܡܬܚܙ̈ܝܢܝܢܬܐ ܟܕ ܚܕ ܗܼܘ ܛܟܼܣܐ ܕܟ̄ܝ ܕܟܝܿܢܗܘܢ܀ ܘܕܐܢ ܨܒܝ̈ܢܝܗܘܢ ܘܬܪ̈ܥܝܬܗܘܢ ܗܿܟܢ ܡܫܚܠܝܢ ܐܝܟ ܕܡܘ̈ܬܗܘܢ ܘܕܡܛܠ ܡܢܐ



Page 5



ܫܘܚ̈ܠܦܐ ܗܿܠܝܢ ܣܓܝ̈ܐܐ ܒܓܠ̈ܝܬܗܘܢ ܕܒܢܝ̈ܢܫܐ ܘܒܟܣ̈ܝܬܗܘܢ ܘܕܐܟܝܢܐ ܩܡܼܘ ܡ̈ܠܟܐ ܒܥܿܠܡܐ. ܘܐܡܬܝ ܘܡܛܠܡܢܐ܀ ܘܕܡܛܠ ܡܘܢ ܐܬܛܟܣܘ ܒܥܠܡܐ ܡܕܒܪ̈ܢܐ ܕܐܬܪ̈ܘܬܐ ܘܡܕܝ̈ܢܬܐ. ܘܕ݀ܝܢ̈ܐ ܘܣܿܝܡ̈ܝ ܢܿܡܘܣ̈ܐ܀ ܘܡܛܠ ܡܢܐ ܬܒܢܝ̈ܝܢ. ܡܕܝܢ̈ܬܐ ܘܟܪ̈ܟܐ ܘܣܢܘ̈ܬܐ ܡܪ̈ܝܪܐ܀ ܘܡܛܠܡܢܐ ܝܼܠܦܘ ܒܢܝ̈ܢܫܐ ܩܪ̈ܒܐ ܘܬܟܬܘܼܫ̈ܐ ܕܒܙܝ̈ܢܐ. ܘܐܬܼܛܟܣܘ ܚܝܠ̈ܘܬܐ ܠܢܚܫܝܼܪ̈ܐ ܘܩܐܪ̈ܣܐ܀ ܘܕܐܝܟܢܐ ܙ݀ܕܩ ܠܟܿܠܚܕ ܡܼܢ ܛܟܼܣ̈ܐ ܗܿܠܝܢ ܗ̄ ܕܡ̈ܠܟܐ ܘܡܪ̈ܘܬܐ ܘܡܕܒܪ̈ܢܐ ܕܝܿܢ̈ܐ ܘܣܿܝܡ̈ܝ ܢܿܡܘܣ̈ܐ ܘܚܝ̈ܠܘܬܐ ܥܿܒ̈ܕܝ ܩܪ̈ܒܐ. ܕܢܼܬܕܒܪ ܘܢܼܬܚܫܚ ܟܿܠܚܕ ܡܼܢܗܘܢ ܒܛܟܼܣܗ ܘܒܬܫܡܫܬܗ܀ ܘܡܛܠܡܢܐ ܐܬܼܦܝܫܘ ܥܡܼ̈ܡܐ ܡܼܢ ܚܕ̈ܕܐ. ܘܐܝܟܢܐ ܩ̈ܡܝ ܬܘܕ̈ܝܬܐ ܡܫܚܠܦ̈ܬܐ. ܘܐܡܼܬܝ ܘܡܛܠܡܘܢ܀ ܘܕܟܡܐ ܐܝܼܬܝܗܝܢ ܬܘܕ̈ܝܬܐ ܓܢܣܢ̈ܝܬܐ ܕܒܥܿܠܡܐ. ܘܕܠܟܡܐ ܐܕ̈ܫܐ ܘܙܢ̈ܝܐ ܘܫܘܼܚܠܦ ܪ̈ܥܝܢܐ ܐܬܦܠܓܬ݀ ܟ݀ܠܚܕܐ ܡܢܗܝܢ. ܟܕ ܚܕ ܗܘܼ ܓܢܣܗܿ܀ ܘܕܒܟܢܐ ܣܩܘܼܒ̈ܠܝܼܝܼܢ ܟ݀ܠܗܝܢ ܬܘܕ̈ܝܬܐ ܠܚܕ̈ܕܐ. ܘ̄ ܘܒܡܢܐ ܬܘܼܒ ܐܘܝ̈ܢ ܘܫܘ̈ܝܢ܀ ܘܐܝܿܕܐ ܚܬܝܼܬܬܐ ܘܚܝܠܬܢܝܐ. ܣܩܘܼܒܠܝܘܼܬܗܝܢ ܐܘܿ ܐܘܝܘܼܬܗܝܢ ܕܬܘܕ̈ܝܬܐ܀ ܘܠܡܢܐ ܐܬܼܛܟܣ ܪ̈ܝܫܝ ܗܝܡܢܘܼܬܐ ܘܩܕ̈ܡܝܐ ܒܟܿܠܗܝܢ ܬܘܕ̈ܝܬܐ. ܘܠܡܢܐ ܨܿܝܪܝܢ ܘܡܢܐ ܡܫܘܕܥܝܢ܀ ܘܡܢܘܼ ܛܟܼܣܐ ܕܟܗܢܘܼܬܐ ܘܢܝܼܫܗܿ. ܘܐܝܟܢ ܐܝܼܬܝܗܝܢ ܡܘܫܚ̈ܬܗܿ. ܘܠܡܘܢ ܕܡ̈ܝܢ. ܘܐܝܟܢ ܘܿܠܐ ܠܗܘܢ ܠܪ̈ܝܫܝ ܬܘܕ̈ܝܬܐ ܘܠܟܗ̈ܢܐ ܕܢܬܕܒܪܘܢ ܒܥܿܠܡܐ ܗܿܢܐ. ܘܒܡܿܢ ܢܬܕܡܘܢ ܘܠܡܢܐ ܢܣܟܘܢ ܘܡܢܘܼ ܣܒܪܗܘܢ܀ [ܘܐܝܟܢ ܙ݀ܕܩ ܕܢܬܕܒܼܪܘܢ ܫܪܟܐ ܕܒܢ̈ܝ ܐܢܫܐ ܦܠ̈ܚܐ ܘܬܓܪ̈ܐ ܘܫܪܟܐ ܕܐܘܡܢ̈ܐ.] ܘܐܝܟܢ ܙ݀ܕܩ ܠܡܒܪ̈ܢܐ ܐܚܝܼܕ̈ܝ ܥ݀ܠܡܐ. ܘܠܪ̈ܝܫܝ ܬܘܕ̈ܝܬܐ ܘܟܗ̈ܢܐ ܕܢܼܬܚܫܚܘܢ ܠܘܬ ܫܪܟܐ ܕܒܢܝ̈ܢܫܐ ܕܬܚܝܬ ܫܘܼܥܒܕܗܘܢ܀ ܘܐܝܟܢܐ ܙ݀ܕܩ ܬܘܼܒ ܠܗܘܢ ܠܒܢܝ̈ܢܫܐ ܦ̈ܠܚܐ ܘܬܐܓܪ̈ܐ ܘܐܘܼܡ̈ܢܐ ܕܢܬܼܚܫܚܘܢ ܠܘܬ ܪ̈ܫܝܢܝܗܘܢ ܦܓܪ̈ܢܝܐ ܘܪ̈ܘܚܢܝܐ. ܒܥܿܒ̈ܕܐ ܘܒܚܘܼܫ̈ܒܐ܀ ܘܒܬܪ ܗܿܠܢ ܟܿܠܗܝܢ ܡܢܐ ܗܿܘ ܕܙܿܕܩ ܘܡܥܕܠ ܗܘܢ ܠܟܿܠܗܘܢ ܒܢܝ̈ܢܫܐ ܕܢܥܒܕܘܢ ܘܢܼܬܚܫܚܘܢ. ܘܕܐܝܼܬܝܗܿ ܠܫܢܐ ܘܢܛܝܼܪܘܼܬܐ ܕܟܿܠܗܘܿܢ. ܘܗܼܝ ܐܿܠܨܐ ܘܡܬܬܚܝܼܒܐ ܥܠ ܟܿܠܗܘܢ܀ ܗܿܠܝܢ ܐܝܼܬܝܗܘܢ ܢܝܼܫ̈ܘܗܝ ܕܟܬܒܐ ܗܢܐ ܥܡ ܫܪ̈ܒܐ ܐܚܪ̈ܢܐ ܡܘܬܪ̈ܢܐ. ܘܡܠܼܬܐ ܕܝܕܥܬܐ ܕܚܠܝܼܛܐ ܒܝܢܬ ܢܝܼ̈ܫܐ ܗܿܠܝܢ ܐܝܟ ܕܝܗܒܬ݀ ܘܚܟܡܬ݀ ܛܝܒܘܼܬܗ ܕܝ݀ܗܘܼܒܐ ܥܬܝܼܪܐ ܘܓܡܝܼܪܘܼܬܐ ܒܡܫܡܠܝܘܼܬܐ ܠܟܬܘܼܒܐ ܡܚܝܼܠܐ ܘܚܣܝܼܪܐ. ܡܛܠ ܝܘܼܬܪܢܐ ܘܥܘܕܪܢܐ ܕܣܓܝ̈ܐܐ ܕܥܬܝܕܝܢ ܠܡܦܓܥ ܘܠܡܼܬܗܓܝܘܼ ܒܗܿܠܝܢ. ܘܡܿܢ ܕܩܿܪܐ ܠܗܢܐ ܟܬܒܐ ܒܚܬܝܼܬܘܼܬܐ ܘܝܼܕܥܬܐ. ܒܫܠܝܐ ܘܒܗܝܼܠܘܼܬܐ ܘܟܢܝܫܘܬ ܗܘܢܐ ܘܚܘܼܫܒܐ. ܘܬܢܿܐ ܘܡܬܠܬ ܘܠܐ ܡܐܢܐ ܠܗ. ܡܼܫܬܡܠܐ ܒܟ݀ܠܗܿ ܝܼܕܥܝܬܐ ܕܫܪܪܐ. ܘܡܫܼܬܘܫܛ ܘܡܼܬܥܠܐ ܘܡܬܫܓܡܪ. ܘܗܿܝ ܕܚܬܝܼܬܐ ܠܡܐܡܪ. ܘܐܦܢ ܪܒܐ ܗܿܝ ܠܡܪܡܪ ܡܬܐܠܗ ܘܡܼܬܕܟܐ ܘܫܦܐ ܗܘܢܗ



Page 6



ܘܡܬܚܝܕ ܒܥܒܘܼܕܗ. ܘܚܿܙܐ ܠܗ ܠܥܒܘܕܗ ܒܢܦܫܗ ܘܗܿܠܝܢ ܟ݀ܠܗܝܢ ܕܐܡܝܪ̈ܢ ܕܠܐ ܡܣܼܬܝܟ̈ܢ ܒܪ̈ܒܘ ܪ̈ܒܘܢ ܥ̈ܠܡܐ ܕܐܝܟ ܗܿܢܐ. ܟܿܠܗܝܢ ܒܗ ܡܣܝ̈ܟܢ ܘܠܓܘ ܡܢܗ ܕܒܪܢܫܐ ܐܝܬܝܗܘܢ. ܒܕܘܟܬܐ ܙܥܘܼܪܬܐ ܕܠܝܬ ܕܙܥܘܼܪ ܡܢܗܿ. ܗ̄ ܒܡܨܥܬܐ ܕܠܒܐ. ܘܡܿܢ ܕܠܗܿܠܝܢ ܡܿܛܐ܆ ܟܿܠܗ ܫܘܼܠܛܢܗ ܕܥܿܠܡܐ ܗܢܐ ܘܫܘܼܒܚܗ ܘܪܒܘܼܬܗ ܘܥܘܼܬܪܗ ܘܩܢܝܘܼܬܗ. ܐܝܟ ܥܦܪܐ ܫܝܼܛܐ ܐܢܝܢ ܠܗ. ܘܠܝܬ ܡܕܡ ܒܥܿܠܡܐ ܒܬܪ ܥܒܘܕܗ ܕܪܚܝܼܡ ܘܚܒܝܼܒ ܥܠܘܗܝ ܐܝܟ ܒܪܢܫܐ܆ ܒܪ ܟܝܿܢܗ. ܒܗ ܚܿܙܐ ܠܡܪܗ. ܘܒܗ ܩܿܢܐ ܠܒܪܘܼܝܗ. ܐܠܐ ܠܘ ܟܕ ܩܪܝܼܒ ܠܗ. ܐܠܐ ܟܕ ܡܪܚܩ ܡܼܢ ܟܿܠܗ ܗܘܼܦܟܗ ܘܥܢܝܿܢܐ ܕܒܢܝ̈ܢܫܐ܀ ܘܗܿܠܝܢ ܣܦܩ̈ܢ ܥܕܡܐ ܠܗܪܟܐ. ܐܣܬܝܩܘ ܕܝܢ ܒܟܬܒܐ ܗܿܢܐ ܡܐܡܪ̈ܢܐ ܬܫܥܐ. ܘܒܟܿܠ ܩܦ̈ܠܐܐ ܡܫܘܕܥ̈ܢܐ ܕܫܪ̈ܒܢܐ ܐܝܟ ܕܪܫܝܼܡ ܒܫܘܼܪܝܗ ܕܟܿܠ ܡܐܡܪܐ ܚܕ ܚܒܬܪ ܚܕ ܒܛܟܼܣܐ. ܫܬܐ ܩܦ̈ܠܐܐ ܕܙ݀ܕܩ ܕܢܬܬܣܝܼܡܘܢ ܩܕܡ ܟܬܒܐ. ܗܿܠܝܢ ܐܢܘܢ܀ ܐ̄ ܐܝܬܘܗܝ ܕܝܢ ܢܝܼܫܗ ܕܟܬܒܐ ܗܿܢܐ. ܕܡܠܦ ܓܡܝܼܪܘܼܬܐ ܕܝܕܥܬܐ ܕܫܪܪܐ ܒ̄ ܚܿܫܚ ܕܝܢ ܠܗܘܓܝܐ ܕܟܿܠ ܥܡ̈ܡܝܢ ܘܠܿܚܡ ܠܟܠ ܩ̈ܘܡܝܢ ܘܠܟܿܠ ܡܘܼܫ̈ܚܢ. ܒܗܿܝ ܕܢܗܝܪ ܘܓܿܠܐܼ. ܘܦܫܝܩ ܣܘܼܟܠܗ. ܘܠܝܬ ܒܗ ܥܡܘܼܛܘܬܐ. ܓ̄ ܪܫܝܼܡ ܕܝܢ ܥܠ ܟܬܒܐ ܓܘܢܝܐ ܠܟܿܠ ܥܡ̈ܡܼܝܢ ܕ̄ ܡܦܠܓ ܠܡܐܡܪ̈ܐ ܘܠܩܦ̈ܠܐܐ ܕܒܗܘܢ ܡܫܘܕܥ ܟܿܠ ܝܕ̈ܥܢ ܗ̄ ܐܝܼܬܝܗܿ ܕܝܢ ܡܟܬܒܢܘܼܬܐ ܕܐܢܫ ܐܟܣܢܝܐ ܪܕܝܦ ܡܛܪܦܐ ܕܐܬܥܢܘܝ ܫܠܝܐܝܬ ܘܠܚܘܕܝܘܬܐ ܒܛܘܪܐ ܫܗܝܐ. ܘܪܬܚ ܒܚܘܼܒܐ ܕܒܢܝ̈ܢܫܐ ܟܿܠܗܘܿܢ. ܘܒܿܠܥ ܒܪܚܡܬܗܘܢ ܒܗܿܝ ܕܐܫܬܘܕܥ ܟܝܿܢܗܘܢ ܘܐܝܼܩܪܗܘܢ ܐܝܟ ܕܡܫܘܕܥ ܒܓܘܼܫܡܗ ܟܬܒܐ ܗܿܢܐ ܘܒܫܘܼܠܡܗ. ܘ̄ ܛܟܣܼܗ ܕܝܢ ܕܟܬܒܐ ܗܿܢܐ ܕܙ݀ܕܩ ܕܢܼܬܩܪܐ ܒܫܠܝܐ ܘܒܗܝܪܘܬܐ ܥܡ ܐܢ̈ܫܐ ܝܕܘܼܥ̈ܬܢܐ. ܕܡܚܪܪܝܢ ܡܼܢ ܟܿܠܗ ܚܫܐ ܕܚܣܡܐ ܘܪܚܡܬ݀ ܫܘܼܒܚܐ ܣܪܝܼܩܐ. ܐܝܟܢܐ ܕܢܬܥܕܪ ܩܪܘܼܝܐ ܘܫܡܘܼܥܢܐ. ܘܢܬܚܢܢ ܐܡܘܼܪܐ ܘܟܬܘܼܒܐ. ܘܗܿܝܢ ܐܢܘܢ ܫܬܐ ܩܦ̈ܠܐܐ ܕܙ݀ܕܩ ܕܢܬܬܣܝܼܡܘ ܩܕܡ ܟܿܠ ܡܟܬܒܢܘܼܬܐ. ܡܼܢ ܗܪܟܐ ܡܫܪܐ ܥܠ ܬܘܼܟܠܢܐ ܐܠܗܝܐ ܘܐܝܠܐ ܫܡܿܝܢܐ ܘܥܘܕܪܢܐ ܡܪܢܝܐ ܒܡܟܬܒܢܘܼܬܐ ܗܿܕܐ ܩܕܡ̄ ܨܠܘܼܬܐ ܕܬܟܫܦܬܐ. ܐܘܟܝܬ ܒܿܥܘܼܬܐ ܕܠܘܬ ܥܠܼܬܐ ܕܟܿܠ ܥ̈ܠܠܢ ܘܒܪܘܼܝܐ ܕܟܿܠ ܒܪ̈ܝܢ ܘܡܪܐ ܕܟܿܠ ܡܪ̈ܘܢ ܐܝܟܢ ܕܥܠ ܫܬܼܐܣܐ ܕܫܪܪܐ ܢܗܼܘܐ ܒܢܝܢܐ ܕܡܠܦܢܘܼܬܐ ܕܬܗܼܘܐ ܡܥܕܪܢܝܼܬܐ ܠܐܡܘܪܐ ܘܠܟܬܘܼܒܐ ܘܠܩܪܘܝܐ. ܐܝܟ ܕܠܬܫܒܘܿܚܬܐ ܕܚܕ ܡܪܐ. ܐܝܬܝܐ ܡܬܘܼܡܝܐ. ܗܿܘ ܕܐܝܼܬܘܗܝ ܗܘܼܐ ܡܼܢ ܥܿܠܡ ܕܠܐ ܫܘܼܪܝ. ܘܐܝܼܬܘܗܝ ܐܡܝܼܢܐܝܬ ܘܒܟܿܠ ܙܒܢ ܕܠܐ ܫܘܼܚܠܦ. ܘܗܼܘ ܟܕ ܗܼܘ ܐܝܼܬܘܗܝ ܠܕܪܕܪ̈ܝܢ ܘܠܥܿܠܡܥܠܡܝܢ ܕܠܐ ܫܘܼܠܡ. ܥܠܼܬܐ ܪܝܫܼܝܬܐ ܘܛܒܿܬܐ ܕܟܠ ܥ̈ܠܼܠܢ. ܘܒܪܘܼܝܐ ܚܟܝܼܡܐ ܕܟܿܠ ܒܪ̈ܝܢ. ܘܡܪܐ ܥܬܝܼܪܐ ܕܟܿܠ ܡܪ̈ܘܢ. ܘܥܒܘܕܐ ܘܡܬܩܢܢܐ ܕܡܬܚܙ̈ܝܢܝܬܐ ܘܠܐ ܡܬܚܙ̈ܝܢܝܬܐ. ܓܢܝܼܙܐ ܘܠܐ ܡܼܬܕܪܟܢܐ



Page 7



ܘܠܐ ܡܣܬܝܟܢܐ. ܡܕܒܪܢܐ ܘܡܦܪܢܣܢܐ. ܘܡܐܚܝܢܐ ܝܨܘܼܦܐ ܐܡܝܼܢܐ ܘܡܢܛܪܢܐ ܘܡܣܬܪܢܐ. ܐܢܬ ܗܼܘ ܡܪܐ ܘܡܠܟܐ ܘܐܚܝܕܐ. ܛܒܿܐ ܘܚܟܝܼܡܐ ܘܥܬܝܼܪܐ ܘܠܐ ܚܣܝܼܪܐ. ܡܪܚܡܢܐ ܘܡܪܚܦܢܐ ܘܣܓܝ ܛܝܒܘ̈ܬܐ. ܘܫܦܝܼܥ ܒܡܘܗ̈ܒܬܐ ܛܒ̈ܬܐ. ܕܒܼܙܐ ܘܥܒܼܕ ܘܐܝܬܝܼ ܟܿܠ ܠܗܘܿܝܐ ܒܛܝܒܘܬܗ. ܘܒܛܝܼܠ ܠܗ ܥܠ ܟܿܠ. ܘܡܕܒܪ ܟܿܠ ܒܚܟܡܬܗ. ܘܝ݀ܨܦ ܠܟܿܠ ܘܡܦܪܢܣ ܟܿܠ ܡܼܢ ܒܝܬ ܓܿܙܼܐ ܫܦܝܼܥ ܘܥܬܝܼܪܐ ܕܡܪܘܬܗ. ܐܢܬ ܗܼܘ ܒܠܚܘܼܕܝܟ ܐܠܗ ܐ̈ܠܗܝܢ ܘܡܪܐ ܡܪ̈ܘܢ ܘܐܚܝܼܕ ܟܿܠܗܘܿܢ ܥܠ̈ܡܐ ܡܬܚܙ̈ܝܢܐ ܘܠܼܐ ܡܬܚܙ̈ܝܢܐ. ܒܟ ܡܪܝ ܘܐܠܝ ܘܥܿܒܘܕܝ ܡܘܕܐ ܐܢܼܐ ܘܡܗܝܡܢ ܐܢܼܐ ܘܐܚܝܼܕ ܐܢܼܐ. ܘܠܟ ܡܫܒܚ ܐܢܼܐ ܘܡܪܡܪܡ ܐܢܼܐ ܘܡܘܪܒ ܐܢܼܐ. ܠܟ ܣܿܓܕ ܐܢܼܐ ܘܩܕܡܝܟ ܡܬܓܗܢ ܐܢܼܐ. ܘܩܕܡ ܡܪܘܼܬܟ ܡܬܓܪܓ ܐܢܼܐ. ܩܕܡ ܟܘܼܒܫܐ ܕܪ̈ܓܠܝܟ ܐܘ̄ ܓܢܝܙܐ ܘܠܐ ܡܬܕܪܟܢܐ ܡܪܟܢ ܐܢܼܐ ܨܘܪܐ ܕܢܦܫܝ ܘܪܕܘܚܝ ܘܕܦܓܪܝ. ܘܒܘܪܟܐ ܣܿܐܡ ܐܢܼܐ ܘܒܿܥܐ ܐܢܼܐ ܘܡܬܟܫܦ ܐܢܼܐ ܠܬܚܘܡܐ ܪܒܐ. ܘܠܐ ܡܬܡܫܚܢܐ ܕܛܝܒܘܼܬܟ ܗܒܠܝ ܡܪܝ ܡܼܢ ܒܝܬܓܙܐ ܪܒܐ ܕܡܪܚܡܢܘܼܬܟ ܡܼܢ ܝܡܐ ܪܒܐ ܘܠܐ ܡܼܣܬܝܟܢܐ ܕܚܟܼܡܬܟ ܣܓܝܐܬ݀ ܦܘܪ̈ܫܢܐ. ܗܿܘܢܐ ܨܠܝܼܠܐ ܘܢܦܫܐ ܫܦܝܼܬܐ ܘܝܕܥܬܐ ܕܫܪܪܐ. ܘܒܪܝ ܒܢ ܠܒܐ ܕܟܝܐ ܘܚܕܬ ܒܢ ܪܘܼܚܐ ܬܪܝܼܨܬܐ. ܘܩܕܫ ܙܘ̈ܥܝܢ. ܘܐܢܼܗܪ ܚܘܼܫ̈ܒܝܢ. ܘܚܟܡ ܗܕܝܘܛܘܼܬܢ. ܐܝܟܢܐ ܕܐܝܟ ܨܒܝܿܢܟ ܘܐܝܟ ܕܫܿܦܪ ܠܟ. ܘܐܝܟ ܚܝܠܗ ܕܫܪܪܟ. ܢܼܬܚܫܒ ܡܡܠܠ ܘܡܛܠܬܟ ܢܟܬܒ. ܡܛܠ ܕܟܿܠ ܡܼܢܟ. ܘܟܿܠ ܒܐܝܼܕ̈ܝܟ. ܘܟܿܠ ܡܛܠܬܟ. ܐܢܬ ܗܼܘ ܐܒܐ ܘܡܪܐ ܘܥܒܘܼܕܐ ܕܢܦܫ̈ܬܢ. ܘܡܬܩܢܢܐ ܘܡܦܪܢܣܢܐ ܕܦܓܪ̈ܝܢ. ܘܥܠܼܬܐ ܕܟܿܠܗܝܢ ܛܒ̈ܬܢ. ܘܡܥܕܪܢܐ ܕܟܿܠܢ. ܘܠܝܟ ܣܿܓܕܝܢܢ ܘܡܫܒܚܝܼܢܢ ܟܿܠܢ ܥܡ ܟܿܠܢ ܗ̄ ܕܒܪܬ݀ ܡܪܘܼܬܟ. ܗܫܐ ܘܒܟܠܙܒܢ ܘܒܟܠܗܘܢ ܥܠ̈ܡܐ ܕܐ݀ܬܝܢ ܠܥܡܥܠܡܝܢܐܡܝܢ. ܥܠܼܬܐ ܕܡܬܟܒܢܘܼܬܐ ܗܕܐ ܕܡܛܠܡܢܐ ܗܼܘܬ݀ ܘܕܡܢܘܼ ܐܝܼܬܝܗܿ ܘܕܠܘܬ݀ ܡܿܢ ܐܬܟܬܒܬ݀ ܠܟܿܠܗܘܿܢ ܥܡܼ̈ܡܐ ܕܬܚܝܬ ܫܡܝܐ. ܐܚ̈ܐ ܘܐܚ̈ܝܢܐ ܘܗܕ̈ܡܐ ܕܚܕܕ̈ܐ. ܒܢ̈ܝ ܚܕ ܓܢܼܣܐ ܘܚܕ ܛܘܗ̈ܡܐ. ܘܚܕܐ ܫܘܬܦܘܼܬܐ ܕܡܢ ܢܦܫܐ ܡܠܝܼܠܬܐ ܘܪܘܼܚܢܝܬܐ ܡܩܒܠܢܝܼܬܐ ܕܗܘܢܐ ܘܕܝܕܥܬܐ. ܘܡܼܢ ܦܓܪܐ ܓܫܝܼܡܐ ܘܡܪܟܒܐ ܕܡܼܢ ܐܪܒܥܐ ܐܣܛܘܼܟ̈ܣܐ ܗܘܼܠܢ̈ܝܐ ܫܠܡܐ ܘܫܝܢܐ ܥܠ ܟܿܠܗܘܿܢ. ܡܼܢ ܡܪܗ ܕܫܠܡܐ ܫܪܝܼܪܐ. ܘܚܘܠܡܢܐ ܡܫܡܠܝܐ ܢܗܼܘܐ ܠܟܿܠܟܘܿܢ. ܘܫܦܝܪܘܬ ܩܘܼܝܡܐ ܘܢܛܝܼܪܘܬ ܚܝ̈ܐ ܕܒܢܘܼܗܪܐ ܕܝܕܥܬܗ ܕܫܪܪܐ ܗܿܘ ܕܒܠܥܕܘܗܝ ܠܝܬ ܚܝ̈ܐ ܫܪܝܪ̈ܐ. ܘܠܐ ܫܦܝܼܪܘܼܬ ܩܘܼܝܡܐ ܘܠܐ ܚܘܼܠܡܢܐ ܡܫܡܠܝܐ. ܐܠܐ ܚܫܼܟܐ ܘܕܓܠܘܼܬܐ ܘܬܘܫܐ ܕܛܥܿܝܘܬܐ ܘܡܘܬܐ ܕܐܒܕܢܐ ܗܿܘ ܕܡܢܗ ܢܫܼܬܘܙܒ ܟܿܠܢ ܥܡ ܟܿܠܢ ܐܡܝܢ܀ ܘܒܢܘܼܗܪܐ ܕܝܕܥܬܗ ܕܫܪܪܐ ܢܿܐܚܐ ܘܢܼܬܒܣܡ ܟ݀ܠܢ ܒܛܝܒܘܬܗ ܘܒܪ̈ܚܼܡܘ̄ ܕܡܪܐ ܛܒܿܐ ܕܟܿܠܢ ܘܡܕܒܪܢܐ ܚܟܝܼܡܐ ܕܢܦܫ̈ܬܢ ܘܡܦܪܢܣܢܐ ܥܬܝܼܪܐ ܕܚܝ̈ܝܢ. ܕܠܗ ܬܫܒܘܚܬܐ ܐܡܝܼܢܬܐ ܡܼܢ ܟܿܠܢ. ܘܬܘܕܝܬܐ ܬܪܝܼܨܬܐ ܘܣܓܕܬܐ ܫܪܝܼܪܬܐ ܘܪܘܼܚܢܝܿܬܐ ܒܟܿܠܙܒܢ ܘܒܟܿܠܗܘܢ ܕܪ̈ܐ ܘܥ̈ܠܡܐ ܠܥܡܝܢܐܡܝܢ܀



Page 8



ܐܚܐ ܒܨܝܪܐ ܕܟܿܠܗܘܢ ܘܗܕܡܐ ܙܥܘܼܪܐ ܡܫܘܬܦ ܒܓܢܼܣܢܘܼܬܐ ܐ̱ܢܫܝܬܐ ܥܡ ܟܿܠܟܘܿܢ. ܐܢܫ ܡܚܝܼܠܐ ܕܡܼܢ ܐܘܼܪܗܝ ܡܕܝܢܬܐ ܕܒܝܬ ܢܗܪܝܢ. ܗܿܝ ܕܝܿܬܒܐ ܒܪܝܼܫ ܡܨܥܬ݀ ܢܗܪ̈ܘܬܐ ܕܦܪܬ ܘܕܩܠܬ ܢܗܪ̈ܘܬܐ ܪ̈ܘܪܒܐ. ܒܝܫܐ ܕܚܘܼܒܐ ܫܪܝܼܪܐ ܘܒܪܚܼܡܬܐ ܐܠܗܝܿܬܐ ܡܘܕܥ ܠܡܝܩܪܘܼܬܟܘܢ ܘܠܚܼܟܡܬܟܘܿܢ ܫܪܝܪܬܐ. ܕܐܢܿܐ ܒܨܝܼܪܐ ܐܚܘܼܟܘܢ ܐܝܟܢ ܕܗܼܘ ܐܬܩܿܪܒܬ ܠܕܪܓܐ ܕܩܝܘܼܡܘܼܬܐ ܕܒܪܝܫ ܥܡܐ. ܐܢ ܒܨܒܝܿܢܐ ܕܐܠܗܐ ܐܢ ܒܡܥܒܕܢܘܼܬܐ ܕܒܢܝ̈ܢܫܐ ܫܘ̄ ܠܗܿܘ ܕܗܼܘ ܒܠܚܘܕ̄ ܝܿܕܥ ܟܿܠ ܡܕܡ. ܘܟܿܬܪܬ ܒܬܫܡܫܬܐ ܗܕܐ ܕܒܪܝܫ ܥܡܐ ܕܝܼܠܝ ܐܝܟ ܬܠ̈ܬܝܢ ܫܢ̈ܝܐ. ܘܐܬܢܿܣܝܬ ܒܣܓܝ̈ܐܬܐ ܘܣܿܒܠܬ ܥܩ̈ܬܐ ܪ̈ܘܪܒܬܐ. ܘܐܘܠܨܢ̈ܐ ܣܓܝ̈ܐܐ. ܘܫܚ̈ܩܐ ܘܛܘܼܪ̈ܦܐ. ܒܗܘܼܦܟܗ ܕܗܢ ܥܿܠܡܐ ܡܕܘܕܢܐ ܘܡܚܫܟܢܐ ܐܝܟ ܕܡܥܕܝܢ ܪ̈ܝܼܫܝ ܥܡܐ ܘܪ̈ܥܘܬܐ ܣܿܒܠܝܢ ܡܼܢ ܡܪ̈ܥܝܬܐ ܘܥܡܐ ܕܬܚܝܬ ܐܝܕ̈ܝܗܘܢ. ܘܟܕ ܣܿܓܝܼ ܢܿܦܠܬ ܘܩܿܡܬ ܘܚܫܿܬ ܘܐܬܢܿܣܝܬ ܘܥ݀ܪܩܬ ܘܐܪܚܿܩܬ. ܘܬܘܼܒ ܐܬܩܿܪܝܬ ܘܗܿܦܟܬ ܘܐܙܕܿܟܝܬ ܡܢ ܫܓܝܼܫܘܬܗ ܕܥܠܡܐ. ܘܐܬܚܿܫܒܬ ܕܐܢ ܠܐ ܐ݀ܥܪܘܩ ܟܿܠܢܐܝܼܬ ܘܐܪܚܩ ܡܼܢ ܥܿܠܡܐ ܘܟܿܠܗ ܗܘܼܦܟܗ ܓܡܝܼܪܐܝܼܬ܆ ܚܫܟܐ ܢܦܫܝ ܘܡܣܬܡܐ ܗܘܢܝ ܘܐܒܿܕ ܐܢܼܐ ܡܼܢ ܚܝ̈ܐ ܕܫܪܪܐ. ܘܬܘܼܒ ܐܬܼܢܣܝܬ ܒܚܘܼܫ̈ܒܝ ܘܐܬܦܿܠܓܬ. ܕܠܡܐ ܠܐ ܐܝܼܬܘܗܝ ܚܘܼܫܒܐ ܗܢܐ ܐܝܟ ܚܝܠܗ ܕܫܪܪܐ. ܐܘܿ ܕܠܡܐ ܒܬܪ ܕܡܫܢܐ ܐܢܼܐ ܬܘܼܒ ܡܬܐܿܠܨ ܐܢܼܐ. ܐܘܿ ܡܼܢ ܚܘܼܒܐ ܕܒܢܝ̈ܢܫܐ ܐܘܿ ܡܼܢ ܩܛܝܼܪܐ ܐܘܿ ܡܼܢ ܢܣܝܘܼܢܐ. ܘܗܿܦܟ ܐܢܼܐ ܬܘܼܒ ܠܥܿܠܡܐ. ܘܟܕ ܡܼܢ ܚܘܼܫ̈ܒܐ ܗܿܠܝܢ ܣܿܓܝܼ ܡܬܠܙܙ ܗܼܘܝܬ ܘܡܦܝܼܣ ܗܿܘܝܬ ܠܡܪܐ ܛܒܿܐ ܕܒܛܝܼܠ ܠܗ ܥܠ ܒܪ̈ܝܬܗ܆ ܕܢܫܪܪ ܚܘܼܫ̈ܒܝ ܥܠ ܗܿܠܝܢ ܕܫܦܪ̈ܢ ܠܗ܆ ܘܐܝܼܬܝܗܝܢ ܐܝܟ ܨܒܝܿܢܗ ܘܡܥܕܪ ܠܢܦܫܐ ܕܝܼܠܝ ܘܡܝܒ̈ܠܢ ܠܝ ܠܢܘܼܗܪܐ ܕܝܼܕܥܬܗ ܕܫܪܪܐ. ܗܿܝܕܝܢ ܚܝܠܬܢܐܝܼܬ ܐܫܬܪܪܘ ܚܘܼܫ̈ܒܝ ܥܠ ܥܪܘܩܝܐ ܘܡܼܪܚܩܢܘܼܬܐ ܕܡܼܢ ܥܿܠܡܐ. ܘܬܘܼܒ ܝܬܝܪ ܣܿܓܝܼ ܐܬܥܕܪܬ ܘܐܬܠܒܿܒܬ ܘܐܫܬܪܪܬ ܕܡܼܢ ܐܠܗܐ ܗܿܘ ܚܘܼܫܒܐ ܗܿܢܐ. ܕܒܗ ܒܙܒܢܐ ܗܿܘ ܣܓܝܼܘ ܥܠܝ ܢܼܣܝܘܼ̈ܢܐ ܡܪ̈ܝܪܐ ܡܫܚ̈ܠܦܐ ܘܐܬܬܢܒܕܘ ܐܢܫ̈ܝܢ ܘܗܼܘܘ ܠܝ ܣܩܘܼܒ̈ܠܐ. ܡܛܠ ܕܡܪܬܐ ܗܘܿܝܬ ܠܗܘܿܢ ܡܛܠ ܡܗܡܝܢܘܼܬܗܘܢ ܕܡܼܢ ܝܕܥܬܐ ܕܫܪܪܐ ܘܡܟܣ ܗܘܿܝܬ ܚܘܼܒܢܐܝܼܬ ܥܠ ܣܘܥܪ̈ܢܝܗܘܢ ܫܟܝܼܪ̈ܐ ܘܚܫܘܼܟܘܼܬܗܘܢ ܐܝܟ ܥܝܿܕܐ ܘܛܟܼܣܐ ܕܪ̈ܥܘܬܐ ܕܡܪܬܝܢ ܘܡܠܦܝܢ ܠܥܡܐ ܐܝܟ ܕܡܬܬܚܝܼܒ ܥܠܝܗܘܿܢ ܘܦܩܝܼܕܝܢ. ܘܒܝܕ ܗܿܟܢ ܐܬܩܫܝ ܥܠܝ



Page 9



ܢܣܝܘܢܐ ܘܐܬܥܪܡ ܕܠܐ ܦܫܼ ܠܝܼ ܬܘܼܒ ܒܝܬ ܓܘܣܐ ܐܠܐ ܥܪܘܼܩܝܐ ܘܓܗܝܿܬܐ ܘܕܚܘܼܩܝܐ ܕܡܼܢ ܥ݀ܠܡܐ ܘܡܼܢ ܟܿܠܗ ܗܘܼܦܟܗ ܕܓܠܐ ܘܡܿܠܐ ܡܐܣܒ ܒ̈ܐܦܐ. ܗܿܝ ܕܐܦ ܗܼܘܬ݀. ܘܝܗܒܿܬ ܚܨܐ ܘܥܪܩܿܬ. ܘܫܢܝܿܬ ܠܛܘܼܪܐ ܫܗܝܐ ܘܡܕܒܪܐ ܨܕܝܐ ܘܡܓܙܝ ܡܼܢ ܒܢܝ̈ܢܫܐ. ܘܓܢܝܼܙ ܘܡܒܥܕ ܡܼܢ ܡܥܒܪܬܐ ܘܫܒ̈ܝܼܠܐ. ܘܡܼܢ ܟܿܠܗܿ ܩܪܝܼܒܘܼܬܐ ܕܥܘܼܡܪܐ ܕܒܢܝ̈ܢܫܐ. ܘܥܡܿܪܬ ܒܫܼܠܝܐ ܘܠܚܘܼܕܝܘܼܬܐ. ܒܩܪܝܼܒܘܼܬ ܬܪܝܢ ܬܠܬܐ ܝܚܝܼܕ̈ܝܐ ܫܘܝ̈ܝ ܒܕܘܒܪܐ ܘܟܿܠ ܐܡܬܝ ܕܡܼܬܕܟܪ ܗܘܝܿܬ ܠܥܿܠܡܐ ܘܡܬܥܼܗܕܐ ܗܘܝܿܬ ܗܘܼܦܟܗ܆ ܘܕܝܼܢܐ ܕܒܗ. ܙܿܐܥ ܗܘܝܿܬ ܘܪܥܿܠ. ܘܐܝܟ ܕܡܼܢ ܢܘܼܪܐ ܡܫܠܗܒܬܐ ܘܝܡܐ ܫܓܝܼܫܐ ܡܘܒܕܢܐ ܩܿܢܛ ܗܘܝܿܬ ܡܣܬܪܕ. ܘܟܡܐ ܕܣܝܿܒܪܬ ܒܫܠܼܝܐ ܘܠܚܘܼܕܝܘܬܐ ܘܪܚܝܼܩܘܬܐ ܕܡܼܢ ܥܢܝ̈ܢܘܗܝ ܕܥ݀ܠܡܐ ܘܠܼܙܬܗ. ܐܬܼܚܝܠ ܠܒܝ ܘܐܬܼܥܫܢ. ܘܐܬܓܢܒܪ ܪܥܝܢܝ. ܘܫܪܝܬ݀ ܡܡܟܐ ܥܠܝ ܚܕܘܼܬܐ ܪܒܬܐ ܘܒܘܼܝܐܐ ܣܓܝܐܐ. ܒܗܿܝ ܕܫܪܝ ܡܙܠܓ ܥܠܝ ܢܘܼܗܪܗ ܕܫܪܪܐ. ܘܡܼܢ ܒܬܪܟܢ ܐܫܼܬܪܪܘ ܚܘܼܫ̈ܒܝ ܘܗܘܿܝܬ ܡܬܓܪܓܝ ܐܢܼܐ ܩܕܡ ܡܪܐ ܛܒܿ. ܘܡܘܕܐ ܐܢܼܐ ܠܛܝܒܘܼܬܗ ܪܒܬܐ ܘܠܐ ܡܼܬܡܠܠܢܝܬܐ ܕܣܥܼܪ ܠܘܬ ܫܝܛܘܼܬܝ. ܘܗܘܼܐ ܠܒܝ ܪܚܿܡ ܘܡܚܒ ܠܪ̈ܘܕܦܝ ܘܐ̈ܠܘܨܝ ܘܡܥܝܼܩ̈ܢܝ ܣܿܓܝܼ. ܘܡܨܿܠܐ ܗܘܝܿܬ ܘܡܬܟܫܦ ܚܠܦ ܥܘܪܕܢܗܘܢ. ܘܦܘܪܩܢܗܘܢ ܕܡܼܢ ܚܫܼܟܐ ܕܠܐ ܝܼܕܥܬܐ. ܕܐܦܢ ܗܼܢܘܢ ܣܢܐܘܘܢܝ ܘܪܕܦܘܼܢܢܝ. ܐܠܐ ܠܝܼ ܠܛܒܿܬܐ ܪܒܬܐ ܗܘܼܬ݀ ܘܠܥܘܪܕܢܐ ܣܓܝܐܐ. ܘܠܦ ܥܘܼܠܒܢܝ ܘܛܠܝܼܡܘܼܬܝ ܐܫܿܟܚܬ ܪ̈ܚܡܼܐ ܣܓܝ̈ܐܐ. ܘܐܣܬܥܿܪܬ ܡܼܢ ܛܝܒܘܼܬܐ ܐܠܗܝܬܐ. ܘܕܢܚ ܥܠܝ ܢܘܗܪܗ ܕܫܪܪܐ. ܘܟܕ ܒܫܠܝܐ ܗܿܘ ܘܡܓܙܝܘܼܬܐ ܩܠܝܼܠ ܙܒܢܐ ܐܫܼܬܘܚܪܬ. ܢܦܼܠ ܒܝ ܚܘܼܫܒܐ ܕܥܠ ܒܪܝܬܐ ܘܒܪܘܼܝܐ. ܘܗܘܝܿܬ ܗܿܪܓ ܐܢܼܐ ܘܡܼܬܚܫܒ ܐܢܼܐ ܒܗܿܠܝܢ ܣܿܓܝܼ ܥܕ̈ܢܐ. ܘܬܘܼܒ ܡܕܡ ܣܟ ܠܐ ܪܓܿܬ ܕܢܗܼܘܐ ܠܝܼ. ܐܠܐ ܕܬܬܝܼܗܒܝ ܠܝܼ ܝܕܥܬܗ ܕܫܪܪܐ. ܘܟܕ ܣܿܓܝܼ ܨܠܝܿܬ ܘܐܬܟܫܿܦܬ ܘܐܦܝܣܿܬ ܥܠ ܗܿܟܢ ܡܛܠ ܕܚܼܙܐ ܡܪܝ ܕܫܦܝܼܪ ܫܐܠܿܬ. ܝܗܼܒ ܘܫܟܢ ܗܿܘ ܡܪܐ ܛܒܿܐ. ܠܘ ܐܝܟ ܕܐܢܿܐ ܫܿܘܐ ܗܘܝܿܬ܆ ܐܠܐ ܐܝܟ ܛܒܘܬܗ ܕܝܼܠܗ ܠܐ ܡܬܡܠܠܢܝܼܬܐ. ܘܐܝܟ ܡܠܟܐ ܐܦ ܡܘܗܒܬܗ ܡܠܟܿܝܬܐ ܘܫܦܝܼܥܬܐ. ܘܝܬܝܪܐܝܬ ܒܗܕܐ ܝܿܪܒܐ ܬܫܒܘܼܚܬܗ ܕܠܐ ܟܿܠܐ ܛܝܒܘܼܬܗ ܐܦܢ ܠܐ ܫܿܘܝܢ ܢܣܘܒ̈ܐ. ܐܟܡܐ ܕܡܕܢܚ ܫܡܼܫܗ ܥܠ ܛܒ̈ܐ ܘܥܠ ܒܝܼ̈ܫܐ.



Page 10



ܗܟܢܐ ܦܪܝܼܣܝܢ ܪ̈ܚܼܡܘܗܝ ܥܠ ܟܿܠܗܘܼܢ ܒܢ̈ܝܢܫܐ. ܘܟܿܠ ܕܫܦܝܼܪ ܫܿܐܠ ܡܼܢܗ ܣܿܓܝܼ ܫܦܝܪ ܘܫܦܝܼܥ ܢ݀ܣܒ. ܐܢ ܟܝܼܬ ܘܫܦܝܪ ܫܿܐܠ. ܟܕ ܗܿܟܝ ܣܥܼܪ ܡܪܝܐ ܘܥܕܪ ܠܡܚܝܼܠܘܼܬܝ ܒܛܝܒܘܬܗ. ܡܼܢ ܢܣܝܿܢܐ ܕܒܢܦܫܝ ܕܘܝܼܬܐ. ܐܪܓܫܿܬ ܘܐܣܬܟܿܠܬ ܠܚܘܼܒܐ ܪܒܐ ܘܒܛܝܼܠܘܼܬܐ ܣܓܝܐܬܐ ܕܐܝܼܬ ܠܡܪܐ ܛܒܿܐ ܘܒܪܘܝܐ ܚܟܝܼܡܐ ܘ ܡܦܪܢܣܢܐ ܥܬܝܼܪܐ ܥܠ ܒܪܝܼܬܗ ܚܒܝܼܒܬܐ. ܘܟܕ ܐܬܒܝܿܢܬ ܒܐܝܼܩܪܐ ܪܒܐ ܕܒܢܝ̈ܢܫܐ. ܕܡܼܢ ܐܝܿܕܐ ܪܝܫܬܐ ܐܝܼܬܝܗܘܢ. ܘܡܼܢ ܐܝܢܐ ܛܘܼܗܡܐ. ܘܠܡܘܢ ܢܛܝܼܪܝܢ. ܘܡܿܢܐ ܗܿܘ ܫܘܼܚܠܦܐ ܕܥܬܝܕ ܕܢܗܼܘܐ ܠܗܘܿܢ ܒܬܪ ܚܪܬܐ ܘܫܘܼܠܡܐ ܕܥܠ݀ܠܡܐ ܗܿܢܐ ܒܝܬ ܕܘܪܫܗܘܢ. ܒܠܿܥܬ ܒܚܘܼܒܐ ܪܒܐ ܕܠܘܬܗܘܢ ܘܣܦܬ݀ ܒܝ ܢܘܼܪܐ ܥܙܝܼܙܒܬܐ ܕܪܚܡܼܬܗܘܢ ܕܟܿܠܗܘܿܢ ܒܢ̈ܝ ܐܢܫܐ ܕܬܚܝܼܬ ܫܡܿܝܐ. ܘܟܕ ܡܬܚܫܒ ܐܢܼܐ ܒܛܒ̈ܐ ܘܝܕܘܥܬ̈ܢܐ ܚܟܝܼܡ̈ܝ ܒܫܪܪܐ ܘܪ̈ܕܘܝܼܝܼ ܒܢܘܼܗܪܐ ܕܝܕܥܬܐ. ܚܿܕܐ ܠܒܝ ܘܡܼܬܥܫܢ. ܘܪܘܙܐ ܢܦܫܝ ܣܿܓܝܼ ܝܬܝܼܪ ܡܼܢ ܟܿܠ ܛܒܿܬܐ ܕܗܿܘܝܐ ܠܘܬܝ.  ܘܟܕ ܡܼܬܥܗܕ ܐܢܼܐ ܠܡܗܡ̈ܝܢܐ ܚܒܪ̈ܝ ܘܟܢܘ̈ܬܝ ܗܿܢܘܿܢ ܕܓܠܝܙܝܢ ܡܼܢ ܢܘܗܪܐ ܕܝܕܥܬܗ ܕܫܪܪܐ. ܘܡܛܠܿܗܕܐ ܒܚܫܘܼܟܐ ܪ݀ܕܝܢ. ܘܒܬܘܫܐ ܕܛܥܿܝܘܼܬܐ ܘܗܿܝ ܕܝܬܝܪ ܡܪܝܼܪܐ ܕܐܦܠܐ ܝ݀ܕܥܝܢ. ܘܠܡܚܼܙܐ ܢܘܼܗܪܐ ܠܐ ܡܼܬܝܐܝܼܒܝܢ. ܚܿܐܫ ܐܢܼܐ ܘܡܬܬܥܝܼܩ ܐܢܼܐ ܘܡܬܓܢܚ ܠܒܝ. ܘܟܪܝܐ ܠܗܿ ܠܢܦܫܝ ܥܕܡܐ ܠܡܘܬܐ. ܬܘܼܒ ܠܝܬ ܠܝ ܥ݀ܩܬܐ ܘܟܪܝܘܼܬܐ܆ ܐܠܐ ܗܿܕܐ ܒܠܚܘܼܕ. ܘܡܼܢ ܟܐܒܗ ܕܠܒܝ ܘܡܫܘܬܦܘܼܬ ܚܫܐ ܕܟܝܿܢܐ. ܘܚܘܼܒܐ ܣܓܝܐܐ ܕܠܘܬ ܗܕܡ̈ܝ. ܘܪܚܼܡܬܐ ܐܠܗܿܝܬܐ ܕܠܘܬ ܟܿܠܗܘܢ ܒܢܝ̈ܢܫܐ ܒܢ̈ܝ ܓܢܼܣܝ. ܐܬܚܿܫܒܬ ܕܐܟܿܬܘܒ ܗܿܠܝܢ ܠܘܬ ܟܿܠܗܘܿܢ ܥܡܼ̈ܡܐ ܕܐܝܟܐ ܕܐܝܼܬ ܐܢܫ ܚܒܢܢܐ ܘܡܗܡܝܢܐ ܕܐܟܘܬܝ܆ ܢܼܩܪܐܘܢܫܼܡܥ ܗܿܠܝܢ. ܘܢܬܬܥܝܼܪ ܡܼܢ ܫܢܼܬܐ ܕܡܗܝܡܢܘܼܬܐ ܘܢܼܥܪܘܩ ܡܼܢ ܚܫܘܼܟܘܬ ܠܠܝܐ ܕܠܐ ܝܕܥܬܐ. ܘܢܗܠܟ ܒܐܘܪܚܗ ܕܢܘܗܪܐ ܕܫܪܐ. ܘܢܡܼܛܐ ܠܡܕܝܢܬ݀ ܡܠܟܘܼܬܐ ܫܡܝܢܝܬܐ. ܘܬܡܢ ܢܚܼܕܐ ܘܢܼܬܒܣܡ ܥܡ ܡܠܟܐ ܪܒܐ ܘܡܪܗ ܕܬܫܒܘܚܬܐ ܗܿܘ ܕܦܬܝܼܚ ܬܪܥܗ ܠܟܿܠ ܕܢ݀ܩܫ ܒܗ. ܘܡܩܒܠܐ ܡܠܟܘܼܬܗ ܠܟܠܗܘܢ ܥܠ̈ܡܐ. ܘܣܿܦܩܐ ܠܟܿܠܗܝܢ ܒܪ̈ܝܬܐ. ܘܐܢ ܕܝܢ ܡܼܬܥܣܩ̈ܢ ܗܠܝܢ ܥܠ ܒܢ̈ܝ ܥܡܝ ܘܐܚܝܼܕ̈ܝ ܬܘܕܝܬܝ. ܘܪܓܙܝܢ ܥܠܝ ܩܕܡ̈ܝܐ ܘܪ̈ܝܼܫܢܐ ܕܗܝܡܢܘܬܢ. ܘܥ݀ܕܠܝܢ ܠܝܼ ܚܟܝܼ̈ܡܐ ܘܝܕܘܼܥܬ̈ܢܐ ܕܫܪܪܐ. ܕܡܛܠ ܡܢܐ ܗܿܐ ܡܫܠܡ ܐܢܼܐ ܠܚܡܐ ܕܒܢ̈ܝܐ ܒ̈ܝܬܝܐ ܠܒ̈ܢܝܐ ܢܘܼܟܪ̈ܝܐ. ܡܦܝܼܣ ܐܢܼܐ ܘܡܼܬܟܫܦ ܐܢܼܐ ܠܪܒܘܬܗܘܢ ܕܠܐ ܢܪܓܙܘܢ ܥܠ ܫܝܼܛܘܼܬܝ ܘܢܼܥܕܠܘܢ ܠܒܨܝܼܪܘܼܬܝ ܒܗܿܝ ܕܠܘ ܒܨܒܝܿܢܝ ܥ݀ܒܕܬ ܗܿܠܝܢ. ܐܠܐ ܒܡܥܒܕܢܘܬܐ ܘܨܒܝܢܐ ܕܡܪܐ



Page 11



ܛܒܿܐ ܘܒܪܘܝܐ ܚܟܝܼܡܐ ܕܟܠܢ. ܗܿܘ ܡܦܪܢܣܢܐ ܥܬܝܪܐ ܕܚ̈ܝܝܢ. ܘܒܛܝܼܠ ܠܗ ܥܠ ܥܘܼܕܪܢܐ ܘܫܦܝܪܘܬ ܩܘܼܝܿܡܐ ܕܟܿܠܢ. ܗܿܘ ܕܡܕܢܚ ܫܡܫܗ ܥܠ ܛܒ̈ܐ ܘܥܠ ܒܝܼ̈ܫܐ. ܗܿܘ ܕܡܐܚܬ ܡܼܛܪܗ ܥܠ ܟ̈ܐܢܐ ܘܥܠ ܥܿܘ̈ܠܐ. ܗܿܘ ܕܡܬܼܚ ܫܡܿܝܐ ܫܘܝܐܝܼܬ ܠܥܼܠ ܡܼܢ ܟ݀ܠܢ. ܘܐܫܼܕ ܠܐܐܪ ܗܿܢܐ ܡܐܚܝܿܢܐ ܫܘܝܐܝܼܬ ܠܣܘܦܐ ܘܢܫܡܬܐ ܕܚܝ̈ܐ ܕܟ݀ܠܢ. ܗܿܝ ܕܦܪܝܼܣܝܢ ܟܢ̈ܦܐ ܕܛܝܒܘܼܬܗ ܘܡܫܬܪ ܥܠ ܟ݀ܠܢ. ܘܫܦܝܼܥܝܢ ܪ̈ܚܼܡܘܗܝ ܥܠ ܛܒ̈ܐ ܘܒܝܼ̈ܫܐ ܫܘܝܐܝܬ ܕܠܐ ܚܣܡ ܘܕܠܐ ܟܠܝܢ. ܗܿܘ ܡܪܐ ܛܒܿܐ ܘܡܪܚܡܢܐ ܘܡܪܚܦܢܐ. ܕܓܠ̈ܝܢ ܠܗ ܟ݀ܠܗܝܢ ܟܣ̈ܝܬܐ ܕܥܿܒ̈ܕܝܢ ܘܕܡܠ̈ܝܢ ܘܕܚܘܼܫ̈ܒܝܢ. ܘܩܕܡ ܪܒܘܼܬܗ ܫܒܝܼܚܬܐ ܗܐ ܚܿܛܝܢܢ ܘܡܪܫܥܝܼܢܢ. ܘܠܘܬܗ ܐܝܼܬܝܗܿ ܣܟܠܘܼܬܢ ܘܗܼܘ ܐܝܼܬܘܗܝ ܕܝܿܢܐ ܕܟܿܠܢ. ܘܫܠܝܼܛ ܥܠ ܚܝ̈ܝܢ ܘܡܘܬܢ. ܠܘ ܒܠܚܘܼܕ ܗܿܐ ܛ݀ܥܢ ܥܘܠܢ ܘܡܣܝܒܪ ܠܢ ܟܕ ܚ݀ܛܝܢܢ ܘܡܣܟܠܝܼܢܢ. ܘܡܐܓܪ ܪܘܼܚܗ ܘܠܐ ܡܘܒܕ ܠܢ. ܐܠܐ ܕܡܐܚܐ ܘܡܢܿܛܪ ܚܝ̈ܝܢ. ܘܡܐܛܒ ܠܢ ܘܡܦܪܢܣ. ܘܒܛܝܼܠ ܠܗ ܥܠܝܢ ܘܠܐ ܣܟ ܡܗܡܐ ܡܼܢ ܛܒ̈ܬܢ. ܗܿ، ܕܨ݀ܒܐ ܕܟܿܠܗܘܿܢ ܒܢܝ̈ܢܫܐ ܢܐܚܘܢ. ܘܠܝܼܕܥܬܐ ܕܫܪܪܐ ܢܐܬܘܢ. ܘܠܐ ܨ݀ܒܐ ܒܡܘܬܗ ܕܚܛܝܐ. ܘܠܐ ܕܚܕ ܒܪ ܐܢܫܐ ܢܐܒܕ ܡܼܢ ܐܘܼܪܚܐ ܕܫܪܪܐ. ܘܡܕܝܢ ܚܢܢ ܕܘ̈ܝܐ ܟܡܐ ܙ݀ܕܩ ܠܢ ܕܢܐܚܒ ܠܟܿܠܗܘܢ ܒܢܝ̈ܢܫܐ. ܘܢܥܕܪ ܡܼܢ ܟ݀ܠܗ ܚܝܠܐ ܘܒܟܠܗܿ ܡܬܼܡܨܝܢܘܼܬܢ. ܘܡܿܢ ܕܪܚܿܡ ܠܒܪܘܝܐ ܘܪܓܝܼܫ ܒܗ ܘܕ݀ܚܠ ܡܢܗ. ܢܪܚܡ ܐܦ ܠܨܠܡܗ ܘܓܒܝܼܠܬܗ ܘܒܪܝܼܬܗ. ܘܡܢܟܠ ܕܐܬܝܼܗܒ ܠܗ ܡܼܢ ܠܥܠܼ ܢܼܬܠ ܘܢܦܪܢܣ ܠܟܿܠܗܘܿܢ ܐܚܘ̈ܗܝ ܒܢ̈ܝ ܓܢܼܣܗ. ܘܟ݀ܠ ܕܠܐ ܢܐܛܼܒ ܘܢܥܕܪ ܠܐܚܪ̈ܢܐ ܐܢ ܒܡܼܠܬܐ ܘܐܢ ܒܥܿܒܕܐ ܘܐܝܟܢ ܕܗܼ،. ܘܟܿܠܐ ܛܒܿܬܗ ܡܼܢ ܐ̱ܢܫ ܡܿܢ ܕܗܼܘ. ܐܢ ܐܝܼܬܘ̄ ܒܪ ܬܘܕܝܬܗ ܘܐܢ ܢܘܼܟܪܝܐ. ܘܐܢ ܙܕܝܼܩܐ ܘܐܢ ܚܛܝܐ. ܘܐܢ ܡܗܝܡܢܐ ܘܐܢ ܟܦܘܼܪܐ. ܗܘܼ ܐܝܬܘ̄ ܟܦܘܼܪܐ ܘܛܠܘܼܡܐ ܘܣܿܢܐ ܠܒܢܝ̈ܢܫܐ. ܘܡܿܢ ܕܣܿܢܐ ܒܢܝ̈ܢܫܐ ܣܿܢܐ ܐܦ ܠܒܪܘܝܗ. ܘܗܿܠܝܢ ܣܦܩ̈ܢ ܠܡܿܢ ܕܝܿܕܥ ܕܐܝܼܬ ܠܗ ܡܪܐ ܘܒܪܘܝܐ ܘܣܢܝܼܩ ܥܠ ܪ̈ܚܡܐ ܕܐܠܗܐ ܘܥܘܕܪܢܐ ܕܡܢܗ. ܘܕܢܚܣܐ ܘܢܫܼܒܘܿܩ ܠܗ ܣܟ̈ܠܘܬܗ. ܘܢܢܿܛܪ ܚܼܝ̈ܘܗܝ ܘܢܐܛܒ ܠܗ ܒܚܝ̈ܘܗܝ ܘܒܬܪ ܡܘܬܗ. ܡܛܠ ܕܐܡܝܪ ܘܦܩܝܼܕ. ܘܟܿܠܗܘܿܢ ܥܡܼ̈ܡܐ ܣܿܗܕܝܢ ܕܫܪܝܪܐ ܗܿܝ ܡܠܼܬܐ ܗܕܐ. ܕܐܝܼܬܝܗܿ ܐܟܡܐ ܕܨܿܒܝܢ ܐܢܬܘܢ ܕܢܥܼܒܕܘܢ ܠܟܘܿܢ ܒܢܝ̈ܢܫܐ ܐ̱ܚܪ̈ܢܐ. ܥܒܕܘܢ ܐܢܬܘܢ ܠܐܚܪ̈ܢܐ. ܘܡܕܡ ܕܣܿܢܐ ܥܠܝܟܘܢ ܠܐܚܪ̈ܢܐ ܠܐ ܬܥܒܼܕܘܢ. ܘܐܟܡܐ ܕܪܓܝܢ ܐܢܬܘ ܢ ܘܨܿܒܝܢ ܐܢܬܘܢ ܕܢܥܼܒܕ ܠܟܘܿܢ ܒܪܘܝܐ܆ ܥܒܕܘܢ



Page 12



ܐܦ ܐܢܬܘܢ ܒܐܝܠܝܢ ܕܡܨܝܢ ܐܢܬܘܢ ܠܟܿܠܗܿ ܒܪܝܼܬܐ. ܘܣܿܟܐ܀ ܡܿܕܝܢ ܙܕܿܩ ܠܟܿܠܡܿܢ ܕܕܚܿܠ ܡܼܢ ܡܪܝܐ ܘܪܚܿܡ ܠܗ ܘܣܢܝܼܩ ܥܠ ܪ̈ܚܡܼܐ ܘܥܘܼܕܪܢܐ ܕܡܼܢܗ. ܕܟܕ ܢܦܓܥ ܒܗܢܐ ܟܬܒܐ ܓܘܢܝܐ. ܢܛܪܘܕ ܡܼܢ ܢܦܫܗ ܠܟܿܠܗܿ ܡܥܒܕܢܘܼܬܐ ܒܝܼܫܬܐ ܕܚܿܫܐ ܣܢܝܐ ܕܚܣܿܡܐ ܩ݀ܛܠ ܒܢܝ̈ܢܫܐ. ܘܟܿܠܗ ܢܟܼܠܐ ܘܡܐܣܒ ܒܐܦ̈ܐ. ܘܟܿܠܗܿ ܣܼܢܐܬܐ ܘܥܕܠܝܐ ܘܩܘܼܛܪܓܐ ܕܐܚܪ̈ܢܐ. ܘܢܼܠܒܫ ܚܘܼܒܐ ܐܠܗܝܐ. ܕܡܬܼܝܕܥ ܡܼܢ ܚܘܼܒܐ ܕܒܢܝ̈ܢܫܐ. ܘܢܙܕܝܢ ܒܪܚܡܬ݀ ܨܠܡܗ ܕܒܪܘܝܐ. ܘܢܼܬܚܙܩ ܒܣܒܪܐ ܫܡܝܿܢܐ. ܘܢܫܼܬܪܪ ܒܝܼܕܥܬܐ ܕܫܪܪܐ. ܒܡܟܝܼܟܘܼܬܐ ܡܪܡܪܡܢܝܼܬܐ ܘܡܬܢܚܬܢܘܼ̄ ܨܒܝܢܝܿܬܐ ܥܡ ܡܫܬܘܬܦܘܼܬ ܚܫܐ ܟܝܿܢܝܐ. ܘܢܘܣܦ ܥܠ ܛܒܿܬܐ ܘܥܘܕܪܢܐ ܓܘܢܝܐ. ܘܢܢܗܪ ܠܡܟܬܒܢܘ̄ ܗܕܐ ܘܢܦܫ ܫܦܝܼܪ. ܘܢܐܨܝܝ ܘܢܼܟܬܘܼܒ ܒܟ̈ܬܒܐ ܐܚܪ̈ܢܐ ܟܡܐ ܕܡܨܝܐ ܠܗ. ܘܢܬܪܨ ܐܝܟܐ ܕܐܝܼܬ ܦܘܕܐ. ܘܢܡܠܐ ܐܝܟܐ ܕܚܣܝܼܪ. ܘܢܝܒܠ ܡܢ ܕܘܼܟܐ ܠܕܘܼܟܐ. ܘܢܥܒܪ ܡܼܢ ܥܡܐ ܠܥܡܐ. ܘܡܼܢ ܠܫܢܐ ܠܠܫܢܐ. ܘܡܼܢ ܣܦܼܪܐ ܠܣܦܼܪܐ. ܘܐܝܟܢܐ ܕܬܪܕܐ ܘܬܫܬܦܥܝ ܛܝܒܘܼܬܗ ܕܡܪܐ ܛܒܿܐ ܘܝܗܘܼܒܐ ܥܬܝܼܪܐ. ܘܡܦܪܢܣܢܐ ܚܟܝܼܡܐ. ܥܠ ܟܿܠܗܘܿܢ ܥܡܼ̈ܡܐ ܘܠ̈ܫܢܐ. ܐܝܟܢܐ ܕܟܿܠܝܢ ܢܗܼܘܐ ܫܘܬܦ̈ܐ ܒܛܒܿܬܐ ܗܿܕܐ ܘܥܘܕܪܢܐ ܓܘܢܝܐ. ܘܟܿܡܿܢ ܕܒܚܘܼܒܐ ܘܡܟܝܼܟܘܬܐ ܘܕܚܠܬ݀ ܐܠܗܐ ܝ݀ܨܦ ܠܛܒܿܬܐ ܘܟܿܬܒ ܘܡܐܨܝܝ ܒܟ̈ܬܒܐ ܐܚܪ̈ܢܐ ܠܗܿܠܝܢ ܘܡܝܒ ܘܡܥܒܪ ܡܼܢ ܥܡܐ ܠܥܡܐ. ܘܡܼܢ ܠܫܢܐ ܠܠܫܢܐ. ܘܡܢ ܣܦܼܪܐ ܠܣܦܼܪܐ. ܐܦ ܗܼܘ ܢܬܥܕܪ ܡܼܢ ܒܪܘܼܝܗ ܡܪܐ ܛܒܿܐ. ܘܨܿܒܐ ܒܚ̈ܝܐ ܘܦܘܼܪܩܢܐ ܕܟܿܠܢ. ܢܫܼܬܦ̈ܥܢ ܥܠܘܗܝ ܛܒ̈ܬܐ ܫܡܝܢܝ̈ܬܐ. ܘܢܬܬܘܣ̈ܦܢ ܠܗ ܒܘܼܪ̈ܟܬܐ ܐܠܗܝ̈ܬܐ. ܢܕܿܢܚ ܠܗ ܢܘܗܪܗ ܕܫܪܪܐ. ܘܢܬܚܟܡ ܒܝܕܥܬܐ ܫܪܝܼܪܬܐ. ܢܬܩܕܫ ܦܓܪܗ ܒܩܕܝܼܫܘܼܬܐ. ܘܬܙܕܗܐ ܢܦܫܗ ܒܛܝܒܘܼܬܐ. ܢܼܬܕܟܐ ܠܒܗ ܡܼܢ ܟܿܠܗܘܿܢ ܚܫ̈ܐ ܕܚܛܝܼܬܐ. ܘܢܨܛܠܠ ܗܘܢܗ ܡܼܢ ܟܿܠܗ ܬܐܛܪܐ ܕܒܝܼܫܘܼܬܐ. ܘܢܬܥܕܪ ܡܢ ܡܪܐ ܫܡܿܝܐ ܘܐܪܥܐ. ܘܢܬܚܝܠ ܒܚܝܠܐ ܪܒܐ ܙ݀ܟܐ ܟܿܠ ܚܝ̈ܠܢ. ܘܣܓܝ̈ܢ ܥܠܘ̄ ܛܝܒ̈ܘܬܐ ܐܠܗ̈ܝܬܐ. ܘܢܫܼܬܪܬܚ ܒܡܘܗ̈ܒܬܐ ܪ̈ܘܚܢܝܬܐ. ܘܢܬܢܚܡ ܡܼܢ ܡܪܗ ܕܫܡܝܐ. ܘܢܼܚܕܐ ܒܥܒܘܕܗ ܡܪܐ ܕܟܠܐ. ܬܕܢܚܝ ܐܝܟ ܢܘܼܗܪܐ ܙܕܝܼܩܘܼܬܗ. ܘܬܼܬܢܨܚܝ ܐܝܟ ܫܡܼܫܐ ܗܝܡܢܘܼܬܗ. ܢܬܢܛܪ ܘܢܬܦܙܩ ܘܢܼܬܘܙܒ ܡܢܟܿܠ ܢܟܝ̈ܢ ܘܣܘܓܦ̈ܢ ܘܣܩܘܼܒ̈ܠܐ ܒܝܼ̈ܫܐ ܕܓ݀ܕܫܝܼܢ ܒܥܿܠܡܐ ܗܿܢܐ. ܘܢܫܬܘܐ ܠܚܪܬܐ ܛܒܿܬܐ ܘܠܫܘܠܡܐ ܫܦܝܼܪܐ ܘܡܦܩܢܐ ܡܫܝܢܐ. ܬܗܼܘܐ ܩܝܿܡܬܗ ܥܡ ܟ̈ܐܢܐ ܘܙܕ̈ܝܩܐ. ܘܢܘܚܡܗ ܥܡ ܛܒ̈ܐ ܘܡܪ̈ܚܡܢܐ. ܘܢܬܒܣܡ ܒܛܘܼܒ̈ܐ ܫܡܝ̈ܢܐ.



Page 13



ܘܢܐܪܬ ܚܝ̈ܐ ܥ̈ܠܡܝܼܢܝܐ ܒܡܠܟܘܬܐ ܫܡܝܢܝܼܬܐ. ܒܚܕܘܬܐ ܪܘܚܢܝܿܬܐ. ܒܓܢܬܐ ܥܕܢܝܬܐ. ܩܕܡ ܡܪܘܼܬܐ ܐܠܗܿܝܬܐ. ܒܩܪܝܼܒܘܼܬ ܥܠܼܬܐ ܐܒܗܝܬܐ ܡܪܬ݀ ܟܿܠ ܥ݀ܠܡܝܢ. ܥܠܼܬ݀ ܟܿܠ ܥ̈ܠܼܠܢ. ܘܐܚܝܼܕܬ݀ ܟܿܠ ܒܪ̈ܝܢ. ܗܿܘ ܕܠܗ ܟܿܠܢ ܣܿܓܕܝܼܢܢ ܘܡܫܒܚܝܼܢܢ. ܘܡܪܡܪܡܝܼܢܢ ܘܡܒܪܟܝܼܢܢ. ܘܠܫܒܪܗ ܡܣܟܝܢܢ ܘܚܿܝܪܝܼܢܢ. ܘܪ̈ܚܡܐ ܡܢܗ ܫܿܐܠܝܼܢܢ ܘܢܦܫ̈ܬܢ ܒܐܝ̈ܕܘ̄ ܡܿܓܥܠܝܼܢܢ. ܘܠܗ ܙ݀ܕܩ ܘܡܬܬܚܝܼܒܐ ܬܫܒܘܼܚܬܐ ܘܬܘܕܝܬܐ ܘܣܓܕܬܐ ܘܐܝܼܩܪܐ ܘܪܘܼܡܪܡܐ ܘܩܘܼܠܣܐ ܡܼܢ ܟ݀ܠܗܘܿܢ ܫܡܝ̈ܢܐ ܘܐܪ̈ܥܢܝܐ. ܡܼܢ ܟܿܠ ܕܗܘܼܐ ܘܗܿܘܐ ܘܒܪܬ ܡܪܘܼܬܗ. ܗܿܫܐ ܘܒܟܿܠܙܒܢ ܘܠܕܪܕܪܝܢ ܘܒܟܿܠܗܘܿܢ ܥܠ̈ܡܐ ܕܗܘܼܘ ܘܗܿܘܝܢ ܠܥܠܡ ܘܕܠܐ ܣܘܼܦ ܠܥܠܡܥܠܡܝܢ ܐܡܝܢ܀܀܀ ܫܠܼܡܬ݀ ܩܕܝܼܡܘܼܬ ܡܠܼܬܐ ܡܫܘܕܥܢܝܼܬܐ ܕܥܠܼܬܗ ܕܟܬܒܐ ܗܿܢܐ ܓܘܢܝܐ. ܕܥܠ ܝܕܥܬܐ ܕܫܪܪܐ. ܘܕܠܘܬ ܟܿܠܗܘܿܢ ܥܡܼܡ̈ܐ ܕܬܚܝܬ ܫܡܝܐ.



ܬܘܒ ܟܕ ܡܼܢ ܡܪܐ ܛܒܿܐ ܡܬܚܝܠܝܼܢܢ. ܘܡܼܢ ܛܒܿܘܬܗ ܐܠܗܿܝܬܐ ܡܬܚܟܡܝܼܢܢ. ܡܫܪܝܢܢ ܒܡܐܡܪܐ ܩܕܡܝܐ ܕܥܠ ܝܕܥܬܐ ܕܫܪܪܐ ܕܠܘܬ ܟܿܠܗܘܿܢ ܥܡܼܡ̈ܐ ܕܬܚܝܼܬ ܫܡܿܝܐ. ܐܝܼܬ ܒܗ ܩܦ̈ܠܐܐ ܥܣܪܐ. ܩܦܠܐܘܢ ܐܘܟܝܼܬ ܪܝܼܫܐ ܩܕܡܝܐ ܥܠ ܗܿܝ ܕܡܢܐ ܘܿܠܐ ܠܒܪܢܫܐ ܠܡܼܕܥ ܘܠܡܐܠܦ ܒܪܢܫܐ ܡܿܢ ܗܟܝܼܠ ܐܝܼܬܘ̄ ܚܝܐ ܡܠܝܼܠܐ ܡܿܝܘܬܐ. ܕܡܒܪܟܒ ܡܼܢ ܢܦܫܐ ܚܝܬܐ ܘܡܠܝܼܠܬܐ. ܕܒܟܝܿܢܗܿ ܫܦܝܪܐ ܘܢܗܝܼܪܐ. ܘܥܠܗܿܝ ܐܝܼܬܝܗܿ ܡܩܒܠܢܝܼܬܐ ܕܗܘܢܐ ܘܕܝܼܕܥܬܐ ܐܡܝܼܢܐܝܬ ܘܕܠܐ ܣܟܐ. ܘܡܼܢ ܦܓܪܐ ܗܘܼܠܢܝܐ ܘܝܩܝܼܪܐ ܕܡܩܝܡ ܡܼܢ ܐܪܒܥܐ ܐܣܛܘܼܟ̈ܣܐ. ܕܡܢܼܗܘܢ ܡܩܝܡ ܘܡܛܟܣ ܥ݀ܠܡܐ ܗܿܢܐ ܟܿܠܗ ܡܬܚܙܝܢܐ. ܘܡܛܠ ܕܠܐ ܐܝܼܬܘܗܝ ܐܝܟ ܚܝ̈ܘܬܐ ܐܚܪ̈ܢܝܬܐ ܕܠܐ ܡܠܼܬܐ. ܐܠܐ ܡܫܘܬܦ ܒܡܠܼܬܐ ܕܝܼܕܥܬܐ. ܘܐܝܼܬ ܒܗ ܟܝܿܢܐ ܕܡܩܒܠ ܝܼܕܥܬܐ ܟܡܐ ܕܡܬܝܗܒܐ ܠܗ ܚܟܼܡܬܐ. ܘܡܿܨܐ ܣܿܠܩ ܘܡܼܬܥܠܐ ܒܝܼܕܥܬܗ ܘܗܘܢܐ ܥܕܡܐ ܠܪ̈ܘܡܐ ܠܐ ܡܬܡܫ̈ܚܢܐ ܘܠܐ ܡܣܬܝܟ̈ܢܐ. ܐܝܠܝܢ ܕܠܘ ܡܼܢ ܟܬܒܐ ܘܠܐ ܡܼܢ ܫܡܥܐ ܝܿܠܦ ܘܝܿܕܥ ܠܗܝܢ ܐܠܐ ܡܼܢ ܛܟܼܣܐ ܫܒܝܼܚܐ ܕܕܘܒܪ̈ܐ ܡܝܬܪ̈ܐ ܕܡܚܘܐ ܒܩܢܘܼܡܗ. ܙܿܕܩ ܠܗ ܕܢܒܼܥܐ ܘܢܥܩܒ ܘܢܐܠܦ ܐܡܝܼܢܐܝܼܬ. ܕܡܢܐ ܟܝ ܐܝܼܬܘܗܝ ܗܼܘ ܟܝܿܢܗ ܕܝܼܠܗ ܕܒܪܐܢܫܐ. ܘܠܡܢܐ ܐܝܼܬܘ̄ ܘܡܛܠܡܢܐ. ܡܛܠ ܕܛܟܼܣܐ ܐܝܼܬ ܠܟܿܠ ܡܕܡ. ܘܐܦ ܙ݀ܕܩ ܠܗ ܕܒܛܟܼܣܐ ܢܬܚܫܚ ܘܢܕܥ ܕܡܢܐ ܘܿܠܐ ܠܗ ܩܕܡܐܝܼܬ ܕܢܐܠܦ ܘܢܼܕܥ. ܘܡܼܢ ܐܝܟܐ ܢܫܼܪܐ ܒܝܘܼܠܦܢܐ ܕܝܕܥܬܗ ܕܫܪܪܐ. ܘܐܝܿܕܐ ܗܿܝ ܫܬܐܣܬܐ ܩܕܡܝܬܐ ܕܙ݀ܕܩ ܕܢܪܡܐ ܘܕܐܝܟ ܐܝܠܝܢ ܒܢܝ̈ܢܐ



Page 14



ܐܝܬ ܠܗ ܕܢܒܼܢܐ ܥܠܝܗܿ. ܘܕܥܕܡܐ ܠܐܝܟܐ ܢܣܩ ܘܢܼܬܥܠܐ ܒܢܝܿܢܗ. ܘܕܡܼܢ ܐܝܿܟܐ ܢܫܪܐ ܒܐܘܼܪܚܐ ܗܕܐ ܕܝܼܕܥܬܐ ܕܫܪܪܐ ܕܦܪܫܐ ܫܪܪܐ ܡܼܢ ܕܓܠܘܼܬܐ. ܘܢܘܼܗܪܐ ܡܼܢ ܚܫܘܼܟܐ. ܘܩܘܫܬܐ ܡܢ ܫܘܼܩܪܐ. ܘܝܕܥܬܐ ܡܼܢ ܛܥܿܝܘܼܬܐ. ܘܡܛ݀ܠ ܕܟܿܠ ܕܡܗܠܟ ܒܢܘܼܗܪܐ܆ ܠܐ ܛܥܿܐ ܘܠܐ ܡܬܬܘܗܝ. ܐܠܐ ܝܿܕܥ ܐܝܟܢܐ ܡܗܠܟ ܘܠܐܝܟܐ ܐܙܿܠ. ܘܡܿܛܐ ܠܐܝܟܐ ܕܨ݀ܒܐ ܘܡܫܼܬܡܠܐ ܢܝܼܫܗ ܕܣܝܼܡ ܒܪܥܝܿܢܗ. ܘܡܩܒܠ ܣܘܼܟܝܗ ܘܗܿܘܐ ܠܗ ܫܘܼܠܡܐ ܛܒܿܐ ܠܣܘܥܪܢܗ. ܘܚܪܬ ܫܦܝܼܪܬܐ ܠܟܿܠܗ ܕܘܼܒܪܗ. ܡܿܢ ܕܝܢ ܕܪܕܐ ܒܚܫܘܟܐ ܠܐ ܝܿܕܥ ܠܐ ܐܙܿܠ. ܘܠܐ ܢ݀ܣܒܐ ܫܘܼܠܡܐ ܛܒܿܐ ܡܪܕܝܬܗ. ܐܠܐ ܛܿܥܐ ܒܬܘܫܐ. ܘܠܐܒܕܢܐ ܫܪܟܐ ܚܪܒܬܗ. ܗܿܟܢ ܐܝܼܬܝܗܿ ܝܼܕܥܬܐ ܕܫܪܪܐ. ܘܗܿܠܝܢ ܦܘܪ̈ܫܢܐ ܐܝܬ ܒܝܢܬ݀ ܫܪܪܐ ܠܕܓܠܘܼܬܐ. ܒܝܬ ܛܒܿܬܐ ܠܒܝܼܫܬܐ. ܘܒܝܬ ܢܘܼܗܪܐ ܠܚܫܘܼܟܐ. ܡܛ݀ܠ ܕܫܪܪܐ ܘܛܒܿܬܐ ܘܢܘܼܗܪܐ ܐܝܼܬܝܗܘܢ ܘܩܢܘܼ̈ܡܐ ܡܩܝܼܡ̈ܐ ܐܢܘܢ. ܘܐܝܼܬ ܠܗܘܢ ܫܘܼܪܝܐ ܐܘܟܝܼܬ ܪܝܫܝܼܬܐ ܘܐܝܼܬܘܼܬܐ. ܕܓܠܘܼܬܐ ܕܝܢ ܘܒܝܼܫܬܐ ܘܚܫܘܼܟܐ ܠܝܬ ܐܢܘܢ. ܘܠܐ ܩܢܘܼ̈ܡܐ ܐܝܼܬ ܠܗܘܿܢ ܐܦܠܐ ܐܝܼܬܘܼܬܐ. ܐܠܐ ܓܠܝܼܙܘܼܬܐ ܕܡܼܢ ܡܕܡ ܐܝܼܬܝܗܘܢ ܐܘܟܝܬ ܡܬܬܪܝܼܡܢܘܬܐ. ܐܝܟ ܗ݀ܝ ܕܢܐܡܪ ܐ̱ܢܫ ܕܢܗܝܼܪ ܐܝܼܡܡܐ ܗܕܐ ܐܝܬܝܗܿ ܫܪܝܼܪܐ. ܘܐܢ ܢܐܡܪ ܕܠܐ ܢܗܝܼܪ ܐܝܼܡܡܐ. ܗܕܐ ܘܠܐ ܡܕܡ ܐܝܬܝܗܿ ܘܠܐ ܫܪܝܼܪܐ. ܒܠܠܝܐ ܕܝܢ ܕܡܬܓܠܙ ܥ݀ܠܡܐ ܡܼܢ ܫܡܼܫܐ. ܘܡܬܬܪܝܡܝܢ ܙ̈ܠܝܼܩܘܗܝ ܡܼܢ ܐܪܥܐ ܗ݀ܘܐ ܚܫܘܟܐ. ܟܕ ܠܝܬܘܗܝ ܒܩܢܘܼܡܗ ܡܕܡ ܗܼܘ ܚܫܘܼܟܐ. ܐܠܐ ܓܠܝܼܙܘܼܬܐ ܕܡܼܢ ܛܒܿܬܐ. ܘܗܿܠܝܢ ܐܝܬܝܗܘܢ ܓܕ̈ܫܐ ܥܠ̈ܘܼܠܐ ܕܠܐ ܩܢܘܡܐ. ܘܠܘ ܓܼܕ̈ܫܐ ܡܟܬܪ̈ܢܐ ܒܟܝܿܢܐ ܐܝܟ ܢܘܼܗܪܐ ܒܐܣܦܝܼܪܗ ܕܫܡܼܫܐ. ܘܚܘܪܘܼܬܐ ܒܬܠܓܐ [ܘܐܘܿܟܡܘܼܬܼܐ] ܒܥܘܼܪܒܐ. ܘܡܛܠ ܕܠܝܬ ܠܐ [ܩܢܘܡܐ] ܘܐܝܼܬܘܼܬܐ ܠܚܫܘܟܐ ܘܠܕܓܠܘܼ[ܬܼܐ ܘܒܝܼܫܬܐ] ܐܦܠܐ ܚܝܠܬܢܘܼܬܐ ܩܿܢܝܼܢ. ܐܠܐ [ܡܚܝܼ̈ܠܡܐ] ܘܕܠܝܼ̈ܠܝ ܠܡܙܕܟܝܢܘܼܬܐ [ܒܠܚܘܕ ܐܢ] ܢܨܛܒܐ ܘܢܓܼܒܐ ܒܐܚܪܘܬܐ ܟܝܢܝܬܐ] ܡܕܡܝܬ݀ ܒܐܠܗܐ [ܕܬܬܝܗܒܬ ܠܒܪܢܫܐ] ܚܣܡܐܝܬ ܠܛܒܿܬܐ [ܘܣܢܝܬ ܠܒܼܝܫܬܐ] ܘܗܿܝܕܝܢ ܫܪܝܪܐ [ܚܐܪܘܬܗ ܘܨܒܝܢܗ ܕܡܐ] ܒܟܝܿܢܗ. ܐܢܕܝܢ ܡܗ[ܡܐ ܒܛܒܬܐ ܐܘ] ܘܠܐ ܨ݀ܒܐ ܒܗܿ܆ ܥܐܠܐ ܥܠܘ[ܗܝ ܓܕܫܢܐܝܼܬܼ] ܒܝܼܫܬܐ. ܗܿܝܕܝܢ ܡܼܬܥܒܕܕ ܠܒܝܼܫܬܐ ܕܐܡܠܟܬ݀ ܥܠܘܗܝ



Page 15



ܒܨܒܝܢܗ. ܘܡܘܒܕ ܚܐܪܘܼܬܗ ܘܠܐ ܡܩܘܐ ܒܟܝܿܢܗ. ܐܦܠܐ ܕ݀ܡܐ ܠܥܿܒܘܕܗ. ܘܡܿܢ ܕܗܿܟܢ ܗܿܘ ܘܠܐ ܩܼܡ ܒܫܪܪ ܟܝܿܢܗ ܘܒܪܝܼܬܗ. ܕܓܠܐ ܗܿܘ ܘܒܚܫܼܟܐ ܪܕܐ ܘܠܐܒܕܢܐ ܫܿܪܟ. ܘܥܠ ܗܠܝܢ ܠܐ ܣܢܝܼܩܝܼܢܢ ܣܓܝ̈ܐܬܐ ܠܡܐܡܪ ܘܠܡܚܘܝܘܼ ܒܝܕ ܡ̈ܠܐ ܘܬܚܘ̈ܝܬܐ. ܡܛܠ ܕܠܣܓ̈ܝܐܐ ܢܗܝܪ̈ܢ ܘܓܠ̈ܠܝܢ ܘܝܼܕܝܥ̈ܢ. ܬܘܼܒ ܡܼܢ ܟܝܿܢܐ ܘܬܘܼܒ ܡܼܢ ܝܘܠܦܢܐ. ܗܿܫܐ ܗܟܝܼܠ ܕܝܕܝܼܥܐ ܘܓܠܝܐ ܠܟܿܠ ܐ̄ܢܫ ܕܫܪܪܐ ܢܘܼܗܪܐ ܐܝܼܬܘܗܝ. ܘܛܒܿܬܐ ܘܫܪܝܪܐ ܘܐܝܼܬܘܗܝ. ܘܕܓܠܘܬܐ ܚܫܼܟܐ ܐܝܼܬܝܗܿ ܘܒܝܼܫܬܐ. ܘܠܝܬܝܗܿ ܘܠܐ ܫܪܝܪܐ. ܐܠܐ ܓܼܕܫܐ ܗܿܘ ܥܠܘܼܒܐ ܘܓܢܒܐ. ܡܿܕܝܢ ܙ݀ܕܩ [ܠܢ ܕܢܓܼܒܿܐ] ܘܢܨܿܛܒܐ ܒܫܪܪܐ ܕܐܝܬܘܗܝ [ܢܘܼܗܪܐ ܕܡܘܒܿܠ] ܠܚܝ̈ܐ ܫܪ̈ܝܪܐ ܘܛܘܼܒ̈ܬܢܐ [ܘܥܠܡ̈ܝܼܢܝܐ] ܢ݀ܣܠܐ ܠܕܓܠܘܼܬܐ ܕܐܝܼܬܝܗܿ [ܚܫܘܿܟܼܐ܆ ܡܘܒܿܠ] ܠܐܒܕܢܐ ܕܠܥܿܠܡ. ܡܕܝܢ [ܘܠܐ ܠܢ ܕܢܐܨܿܦ] ܘܢܥܿܩܒ ܩܕܡܐܝܼܬ [ܥܠ ܫܪܪܐ] ܚܬܝܼܬܐܝܼܬ. ܘܐܡܼܬܝ [ܕܚܙܝܢ ܢܘܗܪܐ] ܕܫܪܪܐ܆ ܫܦܝܼܪ [ܗܝܕܝܢ ܡܗܠܟܝܼܢܢ] ܟܿܠ ܟܪ ܕܨܿܒܝܢܢ [ܐܝܟ ܐܝܠܝܢ ܕܣܝܡܝܼܢ] ܫܬܐܣܬܐ ܚܠܝܼܡܬܐ [ܘܥܡܝܼܩܬܐ ܘܡܫܬܣـ]ـܬܐ. ܘܟܠܗܿ ܒܢܝܿܢܗܘܢ [ܡܣܬܡ݀ܡܟ ܘܡـ]ـܫܬܡܠܐ ܐܝܟ ܨܒܝܿܢܗܘܢ.. [ܗܫܐ ܐܘܿ ܪ̈ܚܡܝ] ܘܐܚ̈ܝ ܘܗܕ̈ܡܝ ܟܿܠܗܘܢ ܒܢܝ̈ܢܫܐ ܫܿܡܘܼܥ̈ܐ ܕܗܿܠܝܢ. ܝܿܕܥܝܢ ܕܡܿܢ ܕܡܫܪܐ ܒܣܘܼܥܪܢܐ ܐܝܢܐ ܕܗܘܼ. ܡܼܢ ܫܘܼܪܝܐ ܙܕܿܩ ܠܗ ܕܢܫܪܐ. ܘܐܝܟ ܛܟܣܼܐ ܢܼܕܐ. ܕܫܩܠ ܫܘܼܠܝܐ ܣܘܼܥܪܢܗ. ܐ݀ܢܕܝܢ ܠܐ ܡܫܪܐ ܡܛܟܣܐܝܼܬ ܘܡܼܢ ܐܝܟܐ ܕܙܕܿܩ ܕܢܫܪܐ. ܐܠܐ ܒܠܝܼܠܐܝܼܬ ܡܼܢ ܡܨܥܬܗ ܕܫܘܥܪܢܐ ܐܘ ܒܚܪܬܗ. ܐܠܐ ܐܢ ܚܘܼܣܪܐ ܘܒܘܼܒܠܐ ܠܐ ܝܿܬܪ. ܘܠܫܘܼܡܠܝܐ ܠܐ ܡܿܛܐ ܣܪܝܼܩܐ ܗܿܘ ܥܿܡܠܗ. ܡܿܕܝܢ ܠܟܿܠܢ ܙܕܿܩ ܠܢ ܕܡܼܢ ܐܝܟܐ ܕܙܕܿܩ ܘܐܝܼܬܘܗܝ ܫܘܼܪܝܗ ܕܣܘܼܥܪܢܐ ܢܫܪܐ ܚܢܢ ܡܿܢ ܒܡܼܠܬܐ ܘܐܢܬܘܢ ܒܫܼܡܥܐ܀ ܫܘܼܪܝܐ ܕܝܢ ܐܝܼܬܘܗܝ ܗܿܢܐ.. ܢܚܼܫܘܒ ܟܿܠܢ ܕܝܘܡܢܐ ܐܬܒܼܪܝܢܢ ܘܥܠܼܢܢ ܠܥܿܠܡܐ ܗܿܢܐ. ܗܿܢܘ ܫܘܼܪܝܐ ܫܪܝܼܪܐ ܘܚܬܝܼܬܐ ܕܠܿܚܡ ܠܟܿܠܗܘܿܢ ܥܡܼܡ̈ܐ. ܒܗܿܝ ܕܡܩܒܼܠ ܥܠ ܟܿܠܗܘܢ. ܘܠܐ ܡܼܨܝܐ ܠܐ̱ܢܫ ܕܢܓܠܝܘ̄ ܣܟ. ܐܬܒܪܝܼܢܢ ܕܝܢ ܡܼܢ ܡܿܢ ܐܝܢܐ ܕܗܼܘ. ܘܐܛܝܒܢܢ ܟܿܠܢ ܒܦܩܥܬܐ ܡܕܡ ܪܘܝܼܚܬܐ ܣܿܓܝܼ ܕܠܝܬ ܒܗܿ ܥܕܟܝܼܠ ܡܕܡ ܣܟ. ܠܐ ܛܘܪ̈ܐ ܘܠܐ ܡܥܪ̈ܐ. ܘܠܐ ܐܝܼ̈ܠܢܐ. ܘܠܐ ܙܪ̈ܥܐ. ܘܠܐ ܒܢܝ̈ܢܐ. ܘܠܐ ܩܢܝ̈ܢܐ. ܐܒܐ ܚܢܢ ܒܠܚܘܼܕܝܢ ܥܪ̈ܛܠܝܐ. ܘܚܙܝܢܢ ܚܢܢ ܠܢ ܕܐܝܼܬ ܠܢ ܦܓܪܐ ܚܫܘܫܐ. ܘܠܥܼܠ ܡܢܼܢ ܫܡܼܫܐ ܘܢܗܝܪ̈ܐ ܕܫܪܟܐ. ܘܐܐܪ ܡܫܬܚܠܦܢܐ. ܘܠܬܼܚܬ ܡܼܢܢ ܐܪܥܐ ܘܡܝ̈ܐ. ܘܐܪܓܫܼܢܢ ܕܐܝܼܬ ܒܢ ܟܝܿܢܐ ܐ̱ܚܪܢܐ ܫܦܝܪܐ ܘܢܗܝܼܪܐ. ܕܐܝܬܝܗܿ ܗܕܐ ܢܦܫܐ ܡܠܝܼܠܬܐ



Page 16



ܘܗܘܢܐ ܝܕܘܥܬܢܐ. ܘܐܝܼܬ ܒܢ ܚܝܘܼܬܐ. ܘܗܿܝܕܝܢ ܫܪܝܼ ܗܢܐ ܦܓܪܐ ܚܿܐܫ ܡܼܢ ܫܘܼܚܠ̈ܦܐ ܕܐܐܪ ܕܠܥܠ ܡܼܢܢ. ܒܙܒܢ ܡܿܢ ܡܘܩܕ ܠܢ ܫܡܼܫܐ ܒܚܘܼܡܗ ܘܡܫܠܗܒ. ܘܒܙܒܢ ܬܘܼܒ ܡܣܝܛ ܠܢ ܐܐܪ ܒܥܙܝܼܙܘܼܬܐ ܕܩܘܪܗ ܘܡܪܛܒ ܠܢ. ܒܛ̈ܐܠܐ ܘܪ̈ܣܝܼܣܐ. ܘܐܪܥܐ ܬܘܼܒ ܕܬܚܘܼܬܝܢ ܟܕ ܡܼܬܚܠܛܐ ܒܡܝ̈ܐ ܘܗܘܝܐ ܛܝܼܢܐ ܘܣܝܢܐ ܘܡܠܘܬܐ ܠܢ. ܘܟܕ ܗܿܠܝܢ ܚܫܢܢ ܒܿܥܝܢܢ ܢܛܝܼܪܘܼܬܐ ܕܡܼܢ ܗܿܠܝܢ ܡܐܚܫܢ̈ܝܬܗ ܕܦܓܪܐ. ܗܿܝܕܝܢ ܫܪܝ ܗܿܢܐܢ ܡܕܡ ܓܘܝܐ ܕܒܢ. ܗ̄ ܗܘܢܐ ܝܕܘܼܥܬܢܐ ܡܘܠܕ ܚܘܼܫ̈ܒܐ ܘܡܬܼܦܪܣܝ ܕܢܥܼܒܕ ܢܛܝܼܪܘܼܬܐ ܠܒܪ ܙܘܓܗ ܦܓܪܐ ܡܼܢ ܚܫ̈ܐ ܗܿܠܝܢ. ܘܐܡܼܪܢܢ ܕܗܐ ܡܫܝܼܡܝܢ ܠܗ. ܘܐܬܼܚܫܒ ܕܬܛܠܝܼܠܐ ܡܕܡ ܙ݀ܕܩ ܕܢܗܘܐ ܠܥܼܠ ܡܼܢܢ. ܕܢܟܼܠܐ ܡܢܼܢ ܠܚܘܼܡܗ ܕܫܡܼܫܐ ܘܠܥܙܝܼܙܘܬܐ ܕܐܐܪ ܘܕܡܛܪܐ. ܗܿܢܘ ܚܘܼܫܒܐ ܩܕܡܝܐ ܕܐܬܿܗܘܢܢ ܒܪܐܢܫܐ. ܒܬܪܟܢ ܬܘܼܒ ܐܬܼܚܫܒܢܢ ܕܗܿܢܐ ܬܛܠܝܼܠܐ ܣܢܝܼܩ ܥܠ ܐܣ̈ܐ ܕܛܥ̈ܢܢ ܠܗ. ܘܬܘܼܒ ܐܬܚܫܒܢܢ ܕܐܦ ܗܿܠܝܢ ܐܣ̈ܐ ܣܢ̈ܝܼܩܢ ܥܠ ܥܘܼܡܩܐ ܕܫ̈ܬܐܣܐ ܡܫܪ̈ܪܬܐ ܕܐܣܿܠ̈ܩܢ ܥܠܝܗܝܢ. ܗܪܟܐ ܫܠܡ ܚܘܼܫܒܐ ܕܒܢܝܿܢܗ ܕܡܫܟܢܐ ܕܐܬܩܪܝܼ ܒܝܬܐ. ܘܐܝܟܐ ܕܫܠܼܡ ܚܘܼܫܒܐ܆ ܡܼܢ ܬܡܿܢ ܙܕܿܩ ܕܬܫܪܐ ܣܥܘܼܪܘܼܬܐ. ܘܐܝܟܐ ܕܩܕܡ ܫܪܝ ܘܐܬܼܗܘܢܢ ܚܘܼܫܒܐ. ܬܡܿܢ ܗܿܘܐ ܫܘܠܡܐ ܠܣܥܘܼܪܘܬܐ. ܘܐܬܩܪܝܼ ܗܿܢܐ ܫܘܼܠܡܐ ܕܩܕܡ ܡܬܗܘܢܢ. ܐܝܟ ܕܐܦ ܝܕܝܼܥܐ ܗܿܕܐ ܠܣܓܝ̈ܐܐ. ܘܗܿܟܢܐ ܘܥܠ ܫܪܒܐ ܕܢܦܫܐ ܕܠܘ ܙܕܿܩ ܕܢ݀ܬܚܫܒ. ܕܗܿܐ ܚܿܙܝܢܢ ܕܐܝܼܬ ܠܗܿ ܚ̈ܫܐ ܡܐܚܫ̈ܢܐ ܘܡܫܝܼܡ̈ܢܐ ܕܐܝܬܝܗܘܢ ܚܫܼܟܐ ܕܠܐ ܝܼܕܥܬܐ. ܘܛܥܿܝܘܬܐ ܕܕܓܠܘܬܐ. ܕܐܝܬܝܗܘܢ ܗܿܠܝܢ ܚܫ̈ܐ ܓܢ̈ܒܐ ܕܥ݀ܐܠܝܢ ܥܠ ܢܦܫܐ ܒܚܫܼܟܐ ܕܠܠܝܐ ܕܛܥܿܝܘܬܐ. ܘܟܕ ܗܿܠܝܢ ܥ݀ܐܠܝܢ ܥܠܝܗܿ ܓܕܫܢܐܝܼܬ. ܡܘܠܕܝܢ ܒܗܿ ܟ݀ܠܗܘܢ ܚܫ̈ܐ ܒܝ̈ܫܐ ܕܫܪܟܐ. ܘܫܪܟܐ ܠܐܒܕܢܐ ܓܡܝܼܪܐ. ܘܐܟܡܐ ܕܐܬܦܪܣܢܢ ܥܠ ܣܘܓܦ̈ܢܘܗܝ ܕܦܓܪܐ. ܘܥܒܼܕܢܢ ܠܗ ܒܝܬܐ ܘܣܬܪܢܝܗܝ ܒܗ ܘܐܬܼܢܛܪ ܡܼܢ ܗܿܠܝܢ ܡܐܚܫܢܝ̈ܬܗ ܥܡ ܣܘܓܦ̈ܢܐ ܐ̱ܚܪ̈ܢܐ ܕܥܬܝܕܝܢ ܗܘܼܘ ܠܗ: ܐܠܘܼܠܐ ܕܐܣܬܬܪ ܒܒܝܬܐ ܠܓܘ ܡܼܢ ܐܣ̈ܐ ܘܬܪ̈ܥܐ. ܗܿܟܢܐ ܝܬܝܪ ܘܿܠܐ ܠܢ ܕܢ݀ܬܦܪܣ ܥܠ ܢܦܫܐ ܕܗܼܝ ܐܝܼܬܝܗܿ ܡܪܬܗ ܕܦܓܪܐ. ܘܢ݀ܥܒܕ ܠܗܿ ܒܝܬ ܡܣܬܪܢܐ ܡܼܢ ܣܘܓܦ̈ܢܐ ܕܥܿܕܝܼܢ ܥܠܝܗܿ ܒܟܿܠ ܙܒܢ. ܘܐܝܿܟܢܐ ܕܒܝܬܐ ܗܿܢܐ ܕܐܬܒܢܝܼ ܠܦܓܪܐ. ܡܢܛܪ ܠܗ ܡܼܢ ܚܘܼܡܐ ܘܡܼܢ ܩܘܼܪܐ ܘܡܼܢ ܡܛܪܐ. ܘܡܼܢ ܛܠܘܼܫܘܼܬܐ ܕܛܝܼܢܐ ܘܕܣܝܿܢܐ. ܘܡܼܢ ܚܝ̈ܘܬܐ ܚܒܠ̈ܬܐ ܘܪ̈ܚܫܐ ܩ݀ܛܘܼܠܐ ܘܡܼܢ ܓܢ̈ܒܐ ܘܒܥܠܕܒ̈ܒܐ ܘܒܬܪ ܕܡܫܘܙܒ ܠܗ ܡܼܢ ܗܿܠܝܢ ܟܿܠܗܝܢ ܬܘܼܒ ܡܢܝܼܚ ܠܗ ܒܟܿܠܗܝܢ



Page 17



ܚܫܚ̈ܬܗ. ܗܟܢܐ ܘܒܝܬܐ ܕܡܬܬܩܢ ܠܢܦܫܐ. ܡܢܛܪ ܠܗܿ ܡܼܢ ܣܿܓܝܼ ܣܘܓܦ̈ܢܐ ܕܝܬܝܼܪ ܡܼܢ ܗܠܝܢ ܐܝܟ ܕܥܬܝܼܕܝܢܢ ܕܢܚܘܐ ܒܝܕ ܐܠܗܐ ܕܡܗܕܐ ܘܡܚܟܡ. ܘܒܗܿܠܝܢ ܫܠܼܡ ܩܦܠܐܘܢ ܩܕܡܝܐ ܥܡ ܐܠܗܐ ܕܡܗܕܐ. ܩܦܠܐܘܢ ܕܬܪܝܢ ܕܐܝܟܢ ܡܬܝܕܥ ܫܪܪܐ ܚܬܝܼܬܐܝܼܬ ܒܬܪ ܗܟܝܼܠ ܕܚܘܝܢܢ ܕܡܿܢܐ ܙܕ݀ܩ ܠܒܪܐܢܫܐ ܕܢܕܥ ܘܢܐܠܦ ܩܕܡܐܝܼܬ. ܗ̄ ܕܢܥܩܒ ܚܬܝܼܬܐܝܼܬ ܥܠ ܫܪܪܐ ܘܢܦܪܫܝܘ̄ ܡܼܢ ܕܓܠܘܬܐ. ܬܘܼܒ ܐ݀ܡܪܝܢܢ ܕܟܬܒܐ ܗܿܢܐ ܕܩܕܡܝܢ ܒܢܝܼܫܐ ܛܒܿܐ ܕܚܘܼܒܐ ܫܪܝܼܪܐ ܘܐܠܗܝܐ ܐܬܟܬܒ ܠܟܿܠܗܘܿܢ ܥܡܼܡ̈ܐ ܓܘܢܐܝܬ. ܠܝܘܬܪܢܐ ܪܒܐ ܕܢܦܫܐ ܘܢܛܝܼܪܘܼܬ ܦܓܪܐ. ܕܗܿܢܘܢ ܕܥܬܝܕܝܢ ܕܢܫܡܥܘܼܢܝܗܝ. ܘܠܥܘܼܗܕܢܐ ܛܒܿܐ ܕܟܬܘܼܒܐ ܡܚܝܼܠܐ ܘܣܢܝܼܩܐ. ܠܬܫܒܘܚܬܐ ܕܝܢ ܘܐܝܼܩܪܐ ܕܚܕ ܡܪܐ ܕܟܿܠܐ ܘܥܒܘܼܕܐ ܘܒܪܘܼܝܐ ܘܡܦܪܢܣܢܐ ܚܟܝܼܡܐ. ܗܿܘ ܕܡܢܼܗ ܗܼܝ ܟܿܠ ܛܒܿܬܐ ܡܫܡܠܝܬܐ. ܘܗܘܼ ܝ݀ܗܒ ܡܠܼܬܐ ܕܝܼܕܥܬܐ ܫܪܝܼܪܬܐ ܠܐܡܘܼܪܐ. ܘܣܘܼܟܠܐ ܘܒܘܼܝܢܐ ܚܬܝܼܬܐ ܠܫܿܡܘܼܥܐ. ܐܢ ܟܝܼܬ ܘܬܪ̈ܝܗܘܢ ܒܢܝܼܫܐ ܕܚܘܼܒܐ ܘܡܟܝܼܟܘܼܬܐ ܘܕܚܠܼܬ ܐܠܗܐ ܡܬܼܚܫܚܝܼܢ. ܣܛܪ ܡܼܢ ܟܿܠ ܚܫܐ ܣܢܝܐ ܕܚܣܡܐ. ܘܙܐܦܐ ܕܒܝܼܫܘܼܬܐ ܘܫܘܼܒܚܐ ܣܪܝܼܩܐ ܢܕܝܕ ܥܠ ܐܠܗܐ. ܘܪܡܿܘܼܬܐ ܛܡܐܬܐ ܢܨܝܬ݀ ܥܡ ܐܠܗܐ. ܡܛ݀ܠ ܕܟܿܠܗܘܢ ܥܡܼ̈ܡܐ ܕܐܝܼܬ ܒܟܿܠܗ ܥ݀ܠܡܐ. ܢܦܼܠܬ݀ ܒܝܢܬܗܘܢ ܣܩܘܼܒܠܝܘܬܐ ܪܒܬܐ. ܘܥܡ ܐܪܝܼܟܘܼܬ ܙܒܢܐ ܘܡܬܼܚܐ ܕܫܝܢ̈ܝܐ. ܣܓܝܬ݀ ܣܩܘܼܒܠܝܘܼܬܐ ܘܢܦܼܩܬ݀ ܣܢܝܐܬܐ ܘܠܣܓܝܼ ܒܝܼܫ̈ܬܐ ܕܥܠ̈ܝܼ ܓܕܫܢܐܝܬ ܐܝܟ ܓܢܒ̈ܐ ܠ̈ܠܝܼܝܼܐ ܥܠ ܓܢܼܣܐ ܕܒܢܝ̈ܢܫܐ. ܘܡܼܢ ܝܕ ܗܟܢ ܢܦܼܠܬ݀ ܒܝܢܬܗܘܢ ܦܠܝܼܓܘܬܐ ܘܠܐ ܡܬܬܦܝܼܣܢܘܬܐ ܕܠ̈ܚܕܕܐ. ܘܡܼܢ ܗܿܠܝܢ ܐܬܡܿܛܝܼܘ ܠܒܥܠܕܒܒܘܬܐ ܪܒܬܐ ܘܐܒܕܢܐ ܕܚܕܕ̈ܐ ܗܿܠܝܢ ܐܚ̈ܐ ܪ̈ܚܝܼܩܿܐ ܒܢ̈ܝ ܚܕ ܐܒܐ ܛܒܿܐ ܘܒܣܝܼܡܐ. ܥܒܼ̈ܕܝ ܚܕ ܡܿܠܟܐ ܪܒܐ ܘܡܪܚܡܢܐ ܘܣܿܓܝܼ ܥܬܝܪܐ. ܘܬܠ̈ܡܝܼܕܝ ܚܕ ܡܠܦܢܐ ܫܪܝܼܪܐ ܕܩܘܼܫܬܐ ܘܣܿܓܝܼ ܚܟܝܼܡܐ. ܘܣܛܼܐ ܟܿܠܚܕ ܠܣܛܪ ܘܥܒܼܕ ܠܗ ܟܬܒܐ ܘܬܘܕܝܼܬܐ ܘܢ݀ܡܘܣ̈ܐ ܘܥܝ̈ܕܐ. ܘܐܬܕܒܪܘ ܒܗܘܿܢ ܥܕܡܐ ܠܝܘܡܢܐ. ܘܒܡܕܡ ܡܼܢ ܗܿܠܝܢ ܦܠܝܓܝܢ ܥܠ ܚܕ̈ܕܐ. ܘܒܡܕܡ ܫܘܝܢ ܘܐܘܝܢ ܐܝܟ ܕܥܬܝܕܝܼܢܢ ܕܢܚܘܐ ܒܝܕ ܐܠܗܐ. ܟܿܠ ܫܪܒܐ ܒܕܘܼܟܬܗ. ܘܐܝܟܢܐ ܕܠ݀ܚܡ ܠܗ. ܡܼܛܠ ܗܿܟܝܼܠ ܕܚܕ ܡܼܢ ܥܡܼ̈ܡܐ ܟܬܒ̈ܐ ܠܣܛܪ ܐܝܼܬ ܠܗ ܢ݀ܡܘ̈ܣܐ ܘܥܝ̈ܕܐ ܘܬܿܕܝ̈ܬܐ. ܠܐ ܡܩܒܠ ܟܬܒܐ ܗܢܐ ܕܗܿܘ. ܘܠܐ ܗܿܘ ܕܗܢܐ. ܘܠܐ ܢ݀ܡܘ̈ܣܐ



Page 18



ܘܠܐ ܥܝ̈ܕܐ ܥܡ ܫܪܟܐ ܕܐܚܪ̈ܢܝܬܐ. ܘܕܡܼܢ ܐܝܟܐ ܥܠܼܬ݀ ܦܠܝܓܘܼܬܐ ܗܿܕܐ ܡܚܘܝܢܢ ܐܢ ܨܿܒܐ ܡܪܐ ܕܟܠܢ. ܐܝܟܢܐ ܕܟܕ ܡܦܩܝܼܢܢ ܠܗܘܢ. ܘܦܿܝܫܝܢ ܡܪ̈ܘܗܝ ܕܒܝܬ ܕܠܐ ܩܢܼܛܐ. ܒܢܝܿܚܐ ܕܠܐ ܡܪܢܝܼܬܐ. ܗܿܘ ܕܩܪܐ ܢܼܣܬܟܠ܀ ܡܛܠ ܕܦܠܝܓܝܢ ܥܡܼ̈ܡܐ ܥܠ ܚܕ̈ܕܐ. ܘܠܐ ܡܩܒܠܝܢ ܬܘܕ̈ܝܬܐ ܘܟܬܒ̈ܐ ܘܢ݀ܡܘܣ̈ܐ ܕܚܕ̈ܕܐ. ܠܐ ܡܿܨܝܐ ܘܠܐ ܙ݀ܕܩ ܠܢ ܕܢܬܚܫܚ ܒܬܚܘܝܬܐ ܕܚܕ ܡܼܢ ܟ̈ܬܒܐ ܘܠܐ ܕܢܝܬܐ ܣܗܕܘܼܬܐ ܡܼܢ ܢ݀ܡܘܣܐ ܘܬܘܕܝܼܬܐ ܕܐܚܪܝܢ ܥܠ ܐܚܪܢܐ. ܡܛ݀ܠ ܕܠܐ ܡܩܿܒܠ. ܚܕܐ ܡܛ݀ܠ ܢܝܼܫܐ ܕܬܘܕܝܬܐ ܕܠܒܝܼܟ. ܘܐܚܪܬܐ ܡܼܢ ܛܟܼܣܐ ܕܕܘܼܒܪܐ ܘܝܘܼܠܦܢܐ ܘܢ݀ܡܘܣܐ ܕܒܗ ܐܬܪܕܝ. ܘܡܼܢ ܪܚܝܼܩܘܼܬܐ ܘܠܐ ܥܼܢܝܢܐ ܘܚܫܚܬܐ ܕܥܡ ܚܕ̈ܕܐ. ܡܛ݀ܠ ܗܿܟܢ ܗܿܐ ܡܼܢ ܟܕ ܫܪܝܢܢ ܒܟܬܒܐ ܗܢܐ. ܣܟ ܠܐ ܐܬܚܫܚܢܢ ܐܦܠܐ ܒܚܕܐ ܡܠܼܬܐ ܕܣܩܘܼܠܝܐ ܠܚܕ ܡܼܢ ܥܡܼ̈ܡܝܢ. ܘܠܐ ܒܢܝܼܫܐ ܕܬܘܕܝܬܐ. ܐܦܠܐ ܕܥܝܿܕܐ ܘܕܘܒܪܐ. ܘܚܟܝܼܡ̈ܐ ܘܝܕܘ̈ܥܬ̈ܢܐ ܡܣܼܬܟܠܝܢ ܟܕ ܩܿܪܝܢ. ܡܛܠ ܕܗܿܘ ܕܒܢܝܼܫ ܚܘܒܐ ܫܪܝܼܪܐ ܘܐܠܗܝܐ ܒܿܥܐ ܕܢܘܕܐ ܕܠܐ̱ܚܪܝܢ ܒܗܿܝ ܕܡܐܚܒ. ܒܡܕܡ ܕܡܨܝܐ ܠܗ ܕܢܫܼܡܥ ܘܡܩܿܒܠ ܗܘܢܗ. ܣܿܗܕܐ ܥܠܘܗܝ ܣܘܼܟܠܗ ܘܟܝܿܢܗ. ܙܕܿܩ ܕܢܬܚܫܚ ܥܡܗ. ܐܝܿܟܢܐ ܕܗܿܘ ܕܨܿܒܐ ܕܢܐܡܪ ܠܐܢܫ ܡܕܡ. ܒܠܫܢܐ ܕܝ݀ܕܥ ܗܿܘ ܙܕܿܩ ܠܗ ܕܢܡܠܠ ܥܡܗ. ܕܢܕܥ ܘܢܣܼܬܟܠ ܡܡܠܠܗ. ܘܗܿܘ ܕܨ݀ܒܐ ܕܢܢܝܼܚ ܠܐܢܫ ܒܡܼܐܟܘܼܠܬܐ. ܒܐܕ̈ܫܐ ܕܚܿܫܚܝܢ ܠܗ ܙܕܿܩ ܕܢܢܝܼܚܝܼܘܗܝ. ܗ̄ ܐܢ ܝܠܘܼܕܐ ܗܿܘ ܒܚܠܒܐ ܘܡܝ̈ܐ. ܘܐܢ ܟܪܝܼܗܐ ܗܿܘ ܒܫܩ̈ܝܐ ܘܣܡ̈ܡܢܐ. ܘܐܢ ܡܚܝܼܠܐ ܗܿܘ ܒܝܪܩܐ ܘܙܪ̈ܥܘܢܐ. ܘܐܢ ܓܒܪܐ ܗܿܘ ܡܫܡܠܝܐ ܘܚܠܝܼܡܐ. ܒܡܐܟ̈ܠܬܐ ܚ̈ܠܝܼܡܬܐ ܕܠܚܡܐ ܘܒܣܪܐ ܘܫܪܟܐ ܕܦܬܒ̈ܓܐ. ܐܝܿܟܢܐ ܕܐܦ ܐܒܐ ܥܡ ܒܪܗ ܝ݀ܠܘܕܐ ܒܠܫܢܗ ܕܝܼܠܗ ܕܝܠܘܕܐ ܡܡܠܠ ܥܡܗ ܐܝܟ ܕܗܼܘ ܡܫܡܗ ܠܐܒܐ ܘܠܐܡܼܐ ܘܠܐܚ̈ܐ ܘܠܫܪܟܐ ܕܨܒ̈ܘܬܐ. ܘܠܘ ܒܡܡܠܠܐ ܓܡܝܪ̈ܐ ܕܝܼܠܗܘܢ ܡܫܡܠ̈ܝܐ. ܘܐܝܿܟܢܐ ܟܝ ܢܥܼܒܕ ܗܿܘ ܕܨܿܒܐ ܕܢܢܝܼܚ ܘܢܥܕܪ ܠܟܿܠܗܘܿܢ ܥܡܼ̈ܡܐ ܓܘܢܐܝܼܬ ܒܡܠܼܬ ܕܝܼܕܥܬܐ. ܟܕ ܒܡܠܼܬܐ ܕܟܬܒܐ ܠܐ ܡܼܬܚܫܚ ܒܬܚܘܝܼܬܐ. ܐܘܿ ܒܣܿܗܕܘܬܐ. ܐܢܿܐ ܕܝܢ ܗܿܟܢ ܐ݀ܡܪ ܐܢܼܐ. ܐܝܟ ܕܐܦ ܡܬܚܫܒ ܐܢܐ. ܕܐܝܟ ܢܝܼܫܗ ܘܬܪܥܝܬܗ ܘܨܒܝܿܢܗ ܕܐܢܫ. ܡܼܬܝܗܒ ܠܗ ܡܼܢ ܠܥܼܠ ܗ̄ ܐܢ ܒܢܝܼܫ ܚܘܼܒܐܫܪܝܼܐܐ ܘܐܠܗܝܐ ܒܙܢܐ ܕܡܟܝܼܟܘܼܬܐ ܘܢܝܼܫܐ ܬܪܝܼܨܐ ܕܡܚܪܪ ܡܼܢ ܟܿܠ ܚܫܐ ܣܢܝܐ ܘܙܐܦܢܘܼܬܐ. ܨܿܒܐ ܒܪܐܢܫܐ ܕܢܥܕܪ ܠܐܚ̈ܘ̄ ܘܗܕܡ̈ܘܗܝ. ܒܪܝܼܬܐ ܘܬܘܼܩܢܐ ܕܒܪܘܼܝܐ ܕܝܼܠܗ. ܡܛܠ ܚܘܼܒܗ ܘܛܒܿܘܼܬ ܨܒܝܿܢܐ



Page 19



ܕܝܼܠܗ ܕܡܪܐ ܕܓܘܐ ܕܪܚܿܡ ܒܪܝܼܬܗ ܘܓܒܝܼܠܬܗ. ܗܘܼ ܗܿܘ ܡܪܐ ܛܒܿܐ ܘܪܚܿܡ ܒܢܝ̈ܢܫܐ. ܘܨܿܒܐ ܒܚܝ̈ܐ ܘܛܒܿܬܐ ܘܥܘܼܕܪܢܐ ܕܟܿܠܗܘܿܢ. ܝ݀ܗܒ ܠܗ ܝܼܕܥܬܐ ܘܗܘܢܐ ܘܚܡܬܐ. ܘܣܿܐܡ ܒܦܘܼܡܗ ܡܠܼܬܐ ܡܥܕܪܢܝܼܬܐ ܠܐܡܘܪܐ ܬܪܝܼܨ ܢܝܼܫܐ. ܘܠܫܿܡܘܼܥܐ ܒܪܝܼܟܐ ܘܡܟܝܼܟܐ ܕܡܚܪܪ ܡܼܢ ܟܿܠܗ ܚܣܡܐ. ܣܘܼܟܠܐ ܘܒܘܝܢܐ. ܘܠܬܫܒܘܚܬܐ ܕܫܡܗ ܕܝܗܘܼܒܐ. ܘܠܥܘܼܕܢܐ ܕܟܿܠܗܘܿܢ ܓܒ̈ܐ܀ ܗܿܫܐ ܚܒܝܼ̈ܒܝ܆ ܕܠܐ ܡܨܝܐ ܘܠܐ ܙ݀ܕܩ ܠܢ ܕܢܬܚܫܚ ܥܕܟܝܼܠ ܒܡܠܼܬܐ ܕܬܚܘܼܝܬܐ ܐܘܿ ܣܿܗܕܘܼܬܐ ܡܢ ܟܬܒܐ. ܢܣܩ ܘܢܬܥܠܐ ܒܡܚܫܒܬܢ. ܕܡܼܢ ܐܝܿܟܐ ܐܬܝܼܠܕ ܘܐܬܩܒܠ ܟܬܒܐ. ܘܡܼܢ ܕܢܣܝܼܒ ܟܬܒܐ ܝܘܼܠܢܐ ܕܚܫܿܚ ܠܗ. ܢܣܒ ܐܦ ܚܢܢ ܡܕܡ ܕܚܫܚ ܠܟܿܠܢ. ܘܢܦܪܢܼܣ ܒܗ ܠܚܕܕ̈ܐ. ܡܢܘܼ ܕܝܢ ܗܢܐ ܘܐܝܟܘ. ܘܐܡܿܪܝܢܢ ܕܐܒܘܗܝ ܕܟܬܒܐ ܐܝܬܘ̄ ܥܡ ܟܿܠܢ. ܘܩܫܝܼܫܗ ܕܟܬܒܐ ܐܝܼܬܘ̄ ܐܒܐ ܕܟܿܠܢ. ܐܒܘܗܝ ܕܝܢ ܕܟܬܒܐ ܐܝܬܘ̄ ܡܕܥܐ. ܗܢܐ ܐܘܠܕ ܠܟܬܒܐ. ܘܠܟܿܠܗܘܿܢ ܝܘܼܠ̈ܦܢܐ ܘܚܟܡ̈ܬܐ ܘܐܡ̈ܢܘܬܐ. ܒܪܡ ܒܡܥܒܕܢܘܼܬܐ ܟܣܝܼܬܐ ܘܡܘܗܒܬܐ ܡܪܐܢܝܬܐ ܕܒܪܘܼܝܐ ܛܒܿܐ ܘܥܬܝܼܪ ܒܫܘܘ̈ܟܢܐ ܘܚܟܝܼܡ ܒܡܘܗܒ̈ܬܐ. ܩܫܝܼܫܗ ܕܝܢ ܕܟܬܒܐ ܐܝܬܘܗܝ ܐܒܐ ܕܟܿܠܢ. ܐܝܼܬܘܗܝ ܟܝܿܢܐ ܕܐܝܬܝܼ ܠܢ ܠܗܘܝܐ ܘܐܝܼܬܘܼܬܐ. ܡܕܝܢ ܕܫܐܠܝܢܢ ܡܼܢ ܥܒܘܼܕܗ ܕܝܢܐ ܕܢܚܟܡ ܗܕܝܘܼܛܘܬܢ ܒܡܟܬܒܢܘ̄ ܗܕܐ ܕܠܘܬܟܘܢ ܐܘܿ ܪ̈ܚܝܼܡܐ ܘܚܒ̈ܝܼܒܐ ܘܐܚ̈ܐ ܡܝܩܪ̈ܐ ܡܢܗ ܕܟܝܢܐ ܐܒܐ ܕܟܿܠܢ. ܢܬܚܫܚ ܒܟܿܠܗܿ ܡܠܼܬܐ ܕܡܪܕܝܬܐ ܗܕܐ ܕܣܝܼܡܐ ܩܕܡܝܢ ܥܕܡܐ ܠܙܒܢܿܐ ܕܗܼܘ ܟܝܿܢܐ ܡܠܦ ܠܢ ܕܫܪܝܪ ܟܬܒܐ. ܘܡܢܗ ܕܟܝܿܢܐ ܐܝܬܘܗܝ ܘܠܢ ܢܘܼܟܪܝܐ. ܘܡܩܒܠ ܠܗ ܗܘܢܢ ܘܡܚܫܒܬܢ. ܗܿܝܕܝܢ ܐܦ ܒܡܠܼܬܐ ܕܟܬܒܐ ܢܼܬܚܫܚ ܐܝܟܢܐ ܕܘܿܠܐ. ܡܐܠܠܘܢ ܐܝܟܐ ܕܨ݀ܒܐ. ܘܐܝܟ ܕܝ݀ܗܒܐ ܛܝܒܘܼܬܗ ܕܡܪܐ ܕܟܝܿܢܐ ܘܕܟܬܒܐ ܘܕܟܿܠܢ. ܘܐܠܘܼ ܗܕܐ ܡܟܬܒܢܘܼܬܐ ܐܢ ܡܼܢ ܚܟܝܼܡ̈ܐ ܘܡܫ̈ܡܗܐ ܕܒܥܿܠܡܐ ܐܘܿ ܒܚܕ ܡܼܢ ܥܡܼܡ̈ܝܢ ܥܒܝܼܕܐ ܗܘܼܬ݀. ܐܘܿ ܠܚܕ ܡܼܢ ܡܠܦ̈ܢܐ ܒܚܝܪ̈ܐ. ܐܘܿ ܠܚܕ ܡܼܢ ܪܘܪ̈ܒܢܐ ܕܐܬܝܼܕܥܘ ܒܥܿܠܡܐ. ܐܘܿ ܠܚܕ ܡܼܢ ܡ̈ܠܟܐ ܕܐܬܼܢܨܚܘ ܒܐܪܥܐ܆ ܠܐ ܪܒܐ ܗܘܼܬ݀ ܨܒܘܼܬܐ. ܡܐܠܠܘܢ ܐܦܠܐ ܡܬܗܝܡܢܐ ܗܘܼܬ݀. ܐܘܿ ܡܼܬܩܒܠܐ ܠܘܬ݀ ܟܿܠ ܥܡܼ̈ܡܝܢ. ܒܗܿܝ ܕܡܬܬܥܝܼܪ ܗܘܼܐ ܠܘܼܩܒܠ ܡܟܬܒܢܘܼܬܐ ܚܣܡܐ ܘܣܩܘܼܒܠܝܘܼܬܐ ܐܠܐ ܒܗܧܕܐ ܝܪܒܐ ܬܫܒܘܚܬܗ ܕܝܗܘܼܒܐ. ܘܡܼܬܗܝܡܢ ܘܡܼܬܩܒܠ ܡܟܬܒܢܐ. ܘܡܬܪܚܡ ܘܡܬܚܢܢ ܘܡܼܬܥܕܪ ܒܡܠܼܬܐ ܕܨܠܘܿܬܐ. ܒܗܿܝ ܕܐܝܼܬܘ̄ ܐܢܫ ܙܥܘܼܪܐ ܘܒܨܝܼܪܐ. ܫܝܼܛܐ ܘܫܚܝܼܡܐ. ܘܗܕܝܘܼܛܐ ܘܒܪܝܪ ܠܒܐ.



Page 20



ܕܟܿܠ ܕܚܿܙܐ ܠܗ ܐܘܿ ܫܿܡܥ ܛܒܼܗ ܡܬܼܚܿܢܢ ܠܗ ܘܡܐܚܒܼ ܠܗ. ܘܡܨܠܐ ܚܠܦ ܥܘܼܕܪܢܗ. ܡܼܛܠ ܕܠܘ ܡܛܠ ܝܘܼܬܪܢܐ ܦܓܪܢܝܐ ܥܒܼܕ ܘܐܟܼܬܒ ܗܿܠܝܢ. ܘܠܐ ܡܛܠ ܩܘܼܠ̈ܣܐ ܥ̈ܠܡܢܝܐ ܘܬܫܒܘܼܚܬܐ ܣܪܝܼܩܬܐ ܘܠܐ ܡܩܼܘܝܢܝܼܬܐ. ܘܠܐ ܡܛܠ ܚܕ ܚܫܐ ܒܝܼܫܐ ܘܙܐܦܢܐ܆ ܐܠܐ ܒܠܚܘܕ ܡܛܠ ܚܘܼܒܐ ܐܠܗܝܐ. ܘܡܛܠܥܘܼܕܪܢܐ ܕܓܘܐ ܕܟܿܠܗܘܿܢ ܒܢܝ̈ܢܫܐ. ܡܐܠܠܘ ܘܐܝܟ ܕܡܢܚ ܠܐܠܗܐ ܥܘܼܕܪܢܐ ܕܒܪܝܼܬܗ. ܘܐܝܟ ܕܠܬܫܒܘ̄ܗ ܕܫܡܗ ܡܫܒܚܐ ܘܣܓܝܼܕܐ. ܘܠܘ ܡܼܛܠ ܕܡܟܬܒ ܠܐ̱ܢܫ ܫܚܝܼܡܐ. ܘܐܢ ܡܬܗܢܐ ܐܢܬ ܘܡܬܒܣܡ ܘܡܼܬܥܪܕ ܡܼܢ ܫܡܼܥܗ܆ ܐܘܕܐ ܘܩܘܼܒܠ ܛܝܒܘܼܬܐ ܕܝܗܘܼܒܐ ܛܒܿܐ ܘܡܠܦܢܐ ܚܟܝܼܡܐ ܘܡܦܪܢܣܢܐ ܥܬܝܼܪܐ. ܨܠܐ ܚܠܦ ܥܘܼܕܪܢܐ ܕܡܟܬܒܢܐ ܣܢܝܼܩܐ ܚܠܦ ܫܦܼܠܐ ܕܟܬܝܼܒܬܗ ܒܠܚܘܼܕ ܕܨܒܝܿܗܢܗ ܛܒܿܐ ܘܚܘܼܒܗ ܫܪܝܼܪܐ. ܘܗܿܟܢ ܐܬܚܙܝܼ ܡܪܐ ܛܒܿܐ ܕܥܒܼܕ ܡܼܢ ܫܘܼܪܝܐ ܕܥܠܿܡܐ. ܕܒܝܕ ܫܝܼ̈ܛܐ ܘܒܨܝܼܪ̈ܝ ܓܢܼܣܐ ܘܒܪ̈ܝܼܪܝ ܠܒܐ ܘܫܚܝܼ̈ܡܐ  ܕܒܢܝ̈ܢܫܐ. ܐܥܒܕ ܘܝܗܼܒ ܡܠܼܬܐ ܕܥܘܼܕܪܢܐ.. ܘܫܕܪ ܠܫܪܟܐ ܕܒܢܝ̈ܢܫܐ ܗܿܠܝܢ ܕܥܬܝܼܕܝܼܢܢ ܕܢܕܟܪ ܐܢܘܢ܆ ܐܝܟܐ ܕܙܕܩ ܘܨ݀ܒܐ ܡܪܢ. ܘܒܗܕܐ ܝܬܝܪ ܝܪܒܐ ܬܫܒܘ̄ ܕܡܪܐ ܛܒܿܐ. ܘܡܬܗܝܡܢܐ ܡܠܼܬܐ ܘܡܬܩܒܠܐ ܕܡܢܼܗ ܐܝܬܝܗܿ. ܒܗܿܝ ܕܠܘ ܥܡ ܚܟܝܼܡ̈ܘܗܝ ܕܥܿܠܡܐ ܘܡܠ̈ܦܢܐ ܡܫܡ̈ܗܐ ܘܪܘܪ̈ܒܢܐ ܡܫܕܪ ܡܠܼܬܗ. ܐܠܐ ܥܡ ܦܫ̈ܝܼܛܐ ܘܗܕܝܼܘ̈ܛܐ. ܘܒܪ̈ܝܪܝ ܠܒܐ. ܘܗܿܠܝܢ ܣܦ̈ܩܢ ܒܗܢܐ ܢܝܼܫܐ. ܐܦܢ ܣܓܼܝܬ݀ ܡܠܬܐ ܝܬܝܪ ܡܼܢ ܙܕܩܐ. ܐܠܐ ܥܠܼܬܐ ܥܨܬ݀ ܕܗܿܠܝܢ ܢܼܬܐܡܪ̈ܢ ܩܕܡܐܝܬ܀ ܘܗܫܐ ܬܘܼܒ ܢ݀ܐܡܪ ܘܢܘܕܥ ܕܐܝܟܢ ܡܬܝܕܥ ܫܪܪܐ ܚܬܝܼܬܐܝܼܬ. ܘܢܿܪܕܐ ܒܛܟܼܣܐ ܕܡܠܼܬܐ ܣܕܝܼܪܐܝܼܬ. ܐܡܼܪܢܢ ܡܼܢ ܠܥܼܠ ܘܚܘܝܼܢܢ ܒܪܝܼܫܐ ܕܩܕܡ ܗܿܢܐ. ܕܐܝܿܟܢܐ ܕܐܠܼܨ ܘܥܼܨܐ ܠܢ ܟܝܿܢܗ ܕܦܓܪܐ ܕܢܣܬܪܝܼܘܗܝ ܡܼܢ ܡܐܚܫ̈ܢܝܬܗ. ܘܗܘܢܢ ܐܬܦܪܣ ܘܒܼܢܐ ܠܗ ܒܝܬܐ ܠܢܛܝܼܘܼܬܗ. ܗܟܢܐ ܙܕܿܩ ܕܐܦ ܢܬܒܢܐ ܒܝܬܐ ܢܦܫܢܐ. ܐܘܟܝܬ ܪܘܼܚܢܐ ܠܢܦܫܢ ܪܘܚܢܝܿܬܐ. ܘܕܐܡܼܪܢܢ ܘܐܬܕܟܪܢܢ ܗܫܐ ܢܦܫܢܐ ܘܪܘܼܚܢܐ. ܠܘ ܚܕ ܐܢܘܢ܆ ܐܠܐ ܬܪ̈ܝܢ. ܚܕ ܢܦܫܢܐ ܘܐܚܪܢܐ ܪܘܼܚܢܐ. ܥܡ ܗܿܘ ܩܕܡܝܐ ܕܦܓܪܐ ܕܗܘܝܢ ܟ݀ܠܗܘܿܢ ܬܠܬܐ. ܘܗܿܘ ܩܕܡܝܐ ܕܦܓܪܐ ܒܢܝܼܢܢ ܘܒܢܝܢܢ ܥܕܟܝܠ ܕܡܬܬܚܝܼܒ ܠܗ. ܘܗܿܘ ܢܦܫܢܐ ܗܟܘܬ ܐܠܨܐ ܠܢ ܕܢܒܢܝܘ̄ ܘܡܨܝܢܢ ܘܡܬܬܝܼܒ ܠܢ. ܗܿܘ ܕܝܢ ܪܘܼܚܢܐ ܐܠܗܐ ܒܢܝܗ. ܘܐܢ ܟܝܼܬ ܘܚܢܢ



Page 21



ܨ݀ܒܝܢܢ ܘܝ݀ܨܦܝܢܢ ܘܡܦܝܼܣܝܼܢܢ ܘܫܿܘܝܢܢ. ܘܥܠ ܗܠܝܢ ܐܡܼܪܝܢܢ ܢܗܝܪܐܝܬ. ܐܡܬܝ ܕܨܿܒܐ ܡܪܐ ܛܒܿܐ ܘܡܬܡܛܝܢܢ ܠܕܘܼܟܬܐ ܕܠܿܚܡܐ ܠܗܝܢ. ܗܿܫܐ ܕܝܢ ܙܕܿܩ ܠܢ ܕܢܬܿܩܢ ܒܝܬܐ ܡܣܬܪܢܐ ܘܡܢܛܪܢܐ ܠܢܦܫܢ ܐܝܟ ܕܐܩܝܼܡܢܢ ܒܝܬܐ ܠܦܓܪܢ ܘܐܟܡܐ ܕܡܫܠܗܒ ܚܘܡܐ ܠܦܓܪܢ. ܗܟܢ ܗܿܐ ܚܿܙܝܢܢ ܕܚܘܡܗܿ ܕܪܓܬܐ ܘܕܚܡܼܬܐ ܕܢܨܝܼܒܐ ܒܟܝܿܢܢ ܡܫܠܗܒ ܠܢܦܫܢ. ܘܐܟܡܐ ܕܩܘܪܐ ܘܪܛܝܼܒܘܼܬܐ ܡܨܪܦ ܠܦܓܪܢ. ܒܝܕ ܓܠܝܼܙܘܼܬܐ ܕܙܠ̈ܝܩܝ ܫܡܼܫܐ. ܗܟܘܬ ܩܘܼܪܐ ܕܡܗܡܝܢܘܼܬܐ ܘܪܛܝܼܒܘܬܐ ܕܪ̈ܓܝܓܬܐ ܡܛܒܥ ܠܢܦܫܢ ܒܝܕ ܓܠܝܼܙܘܼܬ ܙܠ̈ܝܼܩܝ ܝܕܥܬܐ ܕܫܪܪܐ. ܘܐܟܡܐ ܕܚܝ̈ܘܬܐ ܚܒܠ̈ܬܐ ܡܚܒ̈ܠܢ ܠܓܦܪܐ ܠܒܪ ܡܼܢ ܐܣ̈ܝ ܒܝܬܐ. ܗܟܘܬ ܚܫ̈ܐ ܣܢܝ̈ܐ ܡܚܒܠܝܼܢ ܢܦܫܐ ܕܐܝܼܬܝܗܿ ܠܒܪ ܡܼܢ ܐܣ̈ܝ ܚܟܼܡܬܐ ܫܪܝܼܪܬܐ. ܕܐܝܼܬܝܗܘܢ ܚܣܡܐ. ܘܐܟܬܐ. ܘܣܢܼܐܬܼܐ. ܘܫܘܼܒ̄ ܣܪܝܼܩܐ. ܘܪܘܓܙܐ. ܘܥܼܨܝܢܐ. ܘܥܩܿܬܐ. ܘܪܚܡܼܬ݀ ܟܣܼܦܐ. ܥܡ ܫܪܟܐ ܕܐܝܟ ܗܿܠܝܢ. ܘܕܥܫܝܢ ܡܼܢ ܟܿܠܗܘܿܢ ܪܡܘܬܐ ܢܨܝܬ ܥܡ ܐܠܗܐ. ܥܡ ܚܬܝܼܪܘܼܬܐ ܘܫܘܼܒܗܪܐ. ܘܐܟܡܐ ܕܓܢܒ̈ܐ ܚܛܦܝܼܢ ܘܡܚܠܨܝܼܢ ܡܼܢ ܒܝܬܐ ܕܠܐ ܡܚܣܢ ܒܐܣ̈ܐ ܘܒܬܪ̈ܥܐ. ܗܿܟܢܐ ܘܚܫ̈ܐ ܕܕܓܠܘܼܬܐ ܘܛܥܝܿܘܬܐ ܕܠܐ ܝܕܥܬܐ ܥ̈ܐܠܝܢ ܥܠ ܢܦܫܐ ܕܠܐ ܡܚܣܢܐ ܒܚܟܼܡܬܐ ܫܪܝܼܪܬܐ. ܘܡܚܠܨܝܢ ܡܢܗ ܿܟܿܠܗܝܢ ܛܒ̈ܬܐ ܕܒܟܝܿܢܗܿ. ܘܕܩܢܬ݀ ܬܘܼܒ ܒܝܕ ܝܨܝܼܦܘܼܬܗܿ. ܡܿܕܝܢ ܘܿܠܐ ܠܢ ܕܝܬܝܪ ܚܦܝܼܛܐܝܼܬ ܘܒܝܨܝܦܘܼܬܐ ܣܓܝܼܐܬܐ ܢܬܚܟܡ ܘܢܬܦܪܣ. ܘܢܿܩܝܼܡ ܒܝܬܐ ܕܝܕܥܬܐ. ܘܢܚܣܢ ܒܗ ܢܦܫܢ. ܘܗܿܕܐ ܝܕܥܬܐ ܣܢܝܼܩܐ ܥܠ ܕܘܪܫܐ ܘܝܘܼܠܦܢܐ. ܘܗܿܢܐ ܡܬܩܢܐ ܡܼܢ ܥܘܼܩܒܐ ܕܥܠ ܫܪܪܐ. ܕܢܬܝܼܕܥ ܘܢܬܦܪܫ ܡܼܢ ܕܓܠܘܼܬܐ. ܡܼܢ ܗܪܟܐ ܘܿܠܐ ܠܢ ܕܢܫܪܐ ܒܒܢܝܿܢܐ ܕܝܕܥܬܗ ܕܫܪܪܐ ܕܐܝܼܬܘܗܝ ܢܘܼܗܪܐ ܘܛܝܒܘܼܬܐ. ܐܟܡܐ ܕܡܼܢ ܫ̈ܬܐܣܐ ܫܪܝܼܢܢ ܒܬܘܼܩܢܗ ܕܒܝܬܐ ܡܣܬܪܢܗ ܕܦܓܪܐ. ܕܐܝܿܟܢܐ ܕܝܢ ܡܬܝܼܕܥ ܗܿܢܐ. ܐܡܼܪܢܢ ܡܼܢ ܟܕܘܼ ܠܐܝܢܐ ܕܐܣܬܿܟܠ. ܘܬܘܼܒ ܐ݀ܡܪܝܢܢ ܘܡܢܗܪܝܢܢ ܢܘܼܗܪܐ ܡܿܢ ܡܕܡ ܐܝܬܘܗܝ ܘܐܝܼܬ ܠܗ ܩܢܘܼܡܐ ܘܐܘܣܝܐ. ܘܣܝܼܡ ܒܐܣܦܝܼܪܗ ܕܫܡܼܫܐ. ܟܕ ܐܝܼܬ ܢܘܼܗܪ̈ܐ ܐܚܪ̈ܢܐ ܒܟܝ̈ܢܐ ܕܟ̈ܐܦܐ ܘܕܡܪ̈ܓܢܝܐ ܘܕܦܪ̈ܚܕܘܼܕܐ ܘܐܕ̈ܫܐ ܐ̱ܚܪ̈ܢܐ. ܚܫܼܟܐ ܕܝܢ ܠܝܬܘܗܝ ܡܕܡ ܡܩܝܼܡܐ ܐܠܐ ܓܠܝܼܙܘܼ̄ ܘܥܿܠܡܐ ܗܢܐ ܘܒܪܢܫܐ ܐܝܼܬܝܗܘܢ. ܘܩܢܘܼܡ̈ܐ ܐܢܘܢ. ܘܐܝܼܬ ܠܗܘܿܢ ܟܝܿܢܐ ܘܐܘܣܝܐ. ܗܿܝܕܝܢ ܕܢܐܡܪ ܐܢܫ ܕܠܝܬܘܗܝ ܥܿܠܡܐ ܘܠܐ ܒܪܢܫܐ. ܘܠܐ ܡܕܡ ܐܝܬܝܗܿ. ܥܡ ܣܓܝ̈ܐܬܐ ܕܕܐܝܟ ܗܿܠܝܢ. ܡܿܕܝܢ ܐܝܼܬ ܫܪܪܐ ܚܬܝܼܬܐܝܬ ܒܥܿܠܡܐ. ܘܢܘܼܗܪܐ ܐܝܬܘ̄. ܕܐܝܬܝܗܿ ܝܼܕܥܬܗ ܕܫܪܪܐ. ܘܗܼܘ ܫܪܪܐ ܟܝܿܢܐ



Page 22



ܕܡܟܢ ܘܫܟܝܼܚ. ܘܟܝܢܐ ܐܝܬܝܼ ܟܿܠ ܠܗܘܝܐ. ܡܕܝܢ ܟܝܿܢܐ ܕܐܝܬܝܼ ܟܿܠ ܠܗܘܝܐ ܘܠܐܝܼܬܘܬܐ. ܗܼܘ ܐܝܼܬܘܗܝ ܫܪܪܐ ܚܬܝܼܬܐ. ܡܕܝܢ ܠܘܬ݀ ܟܬܒܐ ܕܟܝܿܢܐ ܢܪܗܛ. ܘܒܗ ܢܼܩܪܐ ܘܡܢܗ ܢܐܠܦ ܥܠ ܟܿܠ ܡܕܡ ܕܡܬܒܥܐ ܠܢ ܘܙܕܿܩ ܠܢ ܠܡܐܠܦ. ܘܒܗܿܠܝܢ ܐܬܚܬܡ ܩܦܠܐܘܢ ܕܬܪܝܢ ܒܝܕ ܐܠܗܐ ܕܗܕܝ. ܬܘܼܒ ܥܡ ܐܠܗܐ ܕܡܚܟܡ ܩܦܠܐܘܢ ܕܬܠܬܐ ܕܡܢܐ ܐܝܬܘܗܝ ܫܪܪܐ ܘܡܿܢܐ ܐܝܼܬܝܗܿ ܕܓܠܘܼܬܐ ܒܬܪ ܗܿܟܝܼܠ ܬܪܝܢ ܩܦ̈ܠܐܐ ܕܐܬܐܡܼܪܘ. ܕܡܿܢܐ ܘܿܠܐ ܠܒܪܢܫܐ ܠܡܼܐܕܥ ܘܕܢܼܐܠܦ. ܗܿܢܘ ܕܝܢ ܕܢܥܩܒ ܚܬܝܼܬܐܝܼܬ ܥܠ ܫܪܪܐ. ܘܢܦܪܫܝܼܘܗܝ ܡܼܢ ܕܓܠܘܼܬܐ. ܘܕܐܝܟܢ ܡܬܝܼܕܥ ܫܪܪܐ ܚܬܝܼܬܐܝܼܬ. ܕܐܝܼܬܘܗܝ ܫܦܝܘܬܗܿ ܕܢܦܫܐ ܕܒܗܿ ܚܿܝܪܐ. ܒܟܝܿܢܐ ܚܬܝܼܬܐܝܼܬ ܘܡܫܚܐ ܠܫܪܪܐ. ܢܐܡܪ ܗܿܫܐ ܕܡܢܐ ܐܝܼܬܘܗܝ ܗܼܘ ܫܪܪܐ. ܘܡܢܐ ܐܝܼܬܝܗܿ ܕܓܠܘܼܬܐ. ܘܐܡܿܪܝܢܢ ܕܫܪܪܐ܆ ܐܝܬܘܗܝ ܡܕܡ ܕܐܝܼܬܘܗܝ. ܘܕܓܠܘܼܬܐ ܐܝܬܝܗܿ ܡܕܡ ܕܠܝܬܘܗܝ. ܘܫܪܪܐ ܩܿܐܡ ܠܢܦܫܗ ܘܡܫܪܪ ܗܼܘ ܥܠܘܗܝ ܒܗܿܝ ܕܐܝܼܬܘܗܝ. ܕܓܠܘܼܬܐ ܕܝܢ ܠܐ ܩܿܝܡܐ ܠܢܦܫܗܿ ܒܗܿܝ ܕܠܝܬܝܗܿ. ܘܐܟܙܢܐ ܕܚܫܼܟܐ ܓܠܝܼܙܘܼܬܗ ܕܢܘܗܪܐ ܐܝܼܬܘܗܝ. ܘܒܝܼܫܬܐ ܓܠܝܼܙܘܼܬܗܿ ܕܛܒܿܬܐ. ܗܟܘܬ ܘܕܓܠܘܬܐ ܓܠܝܼܙܘܬܗ ܕܫܪܪܐ. ܘܢܘܼܗܪܐ ܘܛܒܿܬܐ ܐܝܼܬܝܗܘܢ. ܚܫܼܟܐ ܕܝܢ ܘܒܝܫܬܐ ܠܝܬ ܐܢܘܢ. ܐܠܐ ܓܠܝܼܙܘܼܬܐ ܕܗܿܠܝܢ ܡܬܼܐܡܪܝܢ. ܫܪܪܐ ܕܝܢ ܝܬܝܪ ܚܝܠܬܢ ܡܼܢ ܗܿܠܝܢ. ܒܗܿܝ ܕܐܝܼܬܘܗܝ ܐܡܝܼܢܐܝܼܬ. ܘܩܿܐܡ ܠܢܦܫܗ. ܘܐܝܟܐ ܕܫܪܪܐ ܐܝܼܬ ܐܡܝܼܢܐܝܼܬ܆ ܕܓܠܘܼܬܐ ܣܟ ܠܐ ܡܨܝܐ ܕܬܗܼܘܐ ܐܝܼܬܝܗܿ ܒܗܿܝ ܕܠܝܬ ܐܡܼܬܝ ܕܠܝܬ ܫܪܪܐ. ܗܿܐ ܐܬܚܘܝܬ݀ ܕܣܟ ܟܘܼܠܢܐܝܼܬ ܠܝܬ ܕܓܠܘܼܬܐ. ܘܫܪܝܪܐ ܐܝܬ ܚܬܝܼܬܐܝܼܬ. ܘܗܿܢܘ ܕܘܼܡܪܐ. ܘܕܐܝܟܢ ܡܕܡ ܕܠܝܬܘܗܝ ܣܟ. ܗܿܘܐ ܡܬܼܐܡܪ ܘܐܝܼܬ ܠܗ ܫܡܐ. ܗܿܢܐ ܕܝܢ ܗܿܘܐ ܠܘܬ݀ ܡܿܢ ܕܓܠܝܼܙ ܡܼܢ ܫܪܪܐ. ܘܐܢ ܠܐ ܥܣܩܐ ܗܘܼܬ݀ ܡܠܼܬܐ ܥܠ ܫܡܘܼ̈ܥܐ܆ ܐ݀ܡܪ ܗܘ݀ܝܬ ܕܣܘܓܐܗ ܕܥ݀ܠܡܐ ܠܒܪ ܡܼܢ ܫܪܪܐ ܐܝܼܬܝܗܘܢ ܘܕ̈ܠܝܼܠܐ ܐܢܘܢ ܕܐܫܼܟܚܘ ܠܫܪܪܐ. ܘܐܝܠܝܢ ܕܐܫܼܟܚܘ ܠܫܪܪܐ ܒܗ ܐܬܚܝܕܘ ܘܐܬܢܼܗܪܘ. ܘܐܡܠܼܟܘ ܒܐܪܥܐ ܘܒܫܡ̈ܝܐ. ܘܣܟ ܒܥܠܕܒܒܐ ܠܝܬ ܠܗ. ܘܠܐ ܣܩܘܼܒܠܐ ܘܠܐ ܣ݀ܐܢܐ. ܘܠܐ ܥܘܼܟܪܐ. ܒܗܿܝ ܕܕܠܘܼܬܐ ܠܐ ܓܢܒܬܗ ܘܠܐ ܫܠܛܼܬ݀ ܒܗ. ܒܗܿܝ ܕܒܢܘܼܗܪܐ ܗܿܘ ܐܡܝܼܢܐܝܬ. ܘܗܢܐ ܐܬܼܕܡܝ ܠܒܪܘܝܗ ܘܫܪܪ ܠܒܪܝܬܗ ܘܠܡܠܼܬܐ ܗܿܝ ܕܐܡܝܼܪܐ. ܕܒܨܠܡܗ ܕܒܪܘܝܗ ܐܝܼܬܘ̄ ܒܪܝܐ. ܘܗܢܐ ܐܪܙܐ ܪܒ ܗܼܘ. ܘܗܿܫܐ ܠܐ ܡܨܝܐ ܕܢܬܦܫܿܩ. ܒܗܿܝ ܕܫܘܼܪܝܗ ܕܟܬܒܐ ܕܿܡܐ ܠܚܠܒܐ ܕܝ̈ܠܘܼܕܐ. ܘܟܡܐ ܕܡܬܥܠܡ ܝܠܘܕܐ ܐܦ ܡܐܟ̈ܠܬܗ. ܥܕܡܐ ܕܗܿܘܐ ܓܡܝܼܪܐ ܒܩܘܡܬܐ ܡܫܡܠܝܬܐ ܕܟܠ ܐܕܫ̈ܝܢ.



Page 23



ܕܐܝܟܢܐ ܕܝܢ ܡܬܝܼܕܥ ܫܪܪܐ ܐܡܼܪܢܢ ܘܡܼܬܐܡܪ. ܐܝܢܝܘܼܬܗ ܕܝܢ ܕܫܪܪܐ ܠܐ ܡܨܝܐ ܕܡܼܢ ܫܡܼܥܐ ܕܡܠܼܬܐ ܘܡܼܢ ܩܪܝܢܐ ܕܟ̈ܬܒܐ ܢܬܝܼܕܥ. ܐܠܐ ܗܼܘ ܗܿܘ ܕܐܫܼܟܚܗ ܠܫܪܪܐ ܘܝܕܥܗ ܡܼܢ ܗܿܠܝܢ ܐܬܘ̈ܬܐ܆ ܡܐܚܒ ܘܡܛܐܒ ܠܟܿܠܗܘܿܢ ܒܢܝ̈ܢܫܐ. ܡܥܼܠܝ ܡܼܢ ܟܿܠܗܘܿܢ ܚܫ̈ܐ ܣ̈ܢܝܐ. ܟܿܠܗ ܫܘܼܠܛܢܗ ܕܗܢ ܥܿܠܡܐ ܘܫܘܼܒܚܗ ܘܩܢܝܘܼܬܗ܆ ܐܝܟ ܠܐ ܡܕܡ ܚܫܝܼܒ̈ܢ ܠܗ. ܟܿܠܗܝܢ ܟܣܝ̈ܬܐ ܓܠ̈ܝܢ ܠܗ. ܘܚܝܠܐ ܘܡܥܒܕܢܘܼܬܐ ܘܐ̱ܪܙܐ ܟܣܝܐ ܕܛܡܝܪ ܒܟܿܠܡܕܡ ܕܐܝܼܬ ܒܐܪܥܐ ܝ݀ܕܥ. ܟ݀ܠܡܕܡ ܡܫܼܬܡܥ ܠܨܒܝܿܢܗ ܘܦܘܼܩܕܢܗ. ܡܠ̈ܝܼܠܐ ܘܡܢܦ̈ܫܐ ܘܠܐ ܡܢܦ̈ܫܐ. ܘܐܣܛܘܼܟ̈ܣܐ ܘܟ݀ܠ ܕܡܼܢܗܘܿܢ. ܒܗܿܝ ܕܚܿܙܝܢ ܒܗ ܨܠܡܐ ܫܪܝܼܪܐ ܕܒܪܘܼܝܗ. ܕܫܦܐ ܘܫܦܝܼܪ ܘܠܐ ܡܫܼܬܚܠܦ. ܗܿܘ ܕܝܢ ܕܠܐ ܡܛܐ ܠܗܿܟܢ ܘܠܐ ܪܓܝܼܫ ܒܗܿܠܝܢ. ܕܓܠܘܼܬܐ ܢ݀ܨܝܐ ܥܡܗ. ܘܚܫܼܟܐ ܡܥܪܙܠ ܒܗ. ܘܒܝܼܫܘܼܬܐ. ܚܫ̈ܐ ܓܢܒ̈ܐ ܘܓܫܢ̈ܝܐ ܕܥܠ ܥܠ ܟܝܿܢܐ ܫܦܝܐ ܘܫܦܝܼܪܐ. ܡܕܝܢ ܐܚ̈ܝ ܚܒ̈ܝܼܒܐ. ܕܗܿܠܝܢ ܗܿܟܢܐ ܐܝܼܬܝܗܝܢ. ܘܗܿܢܘ ܛܟܼܣܐ ܕܟܝܢܢ. ܘܡܼܢ ܗܿܝ ܫܦܝܘܼܬܐ ܕܒܝܬܐ ܘܛܒܿܘܬܐ ܪܒܬܐ ܐܝܼܬܘ̄ ܛܘܼܗܡܢ. ܘܬܘܼܒ ܡܨܝܐ ܠܢ ܘܦܫܝܼܩ ܥܠܝܢ ܕܠܬܡܿܢ ܢܬܥܠܐ ܐܢ ܨܒܿܝܢܢ. ܒܝܼܫܬܐ ܗܿܝ ܒܝܬܐ ܘܐܒܕܢܐ ܓܡܝܼܪܐ. ܘܐܢ ܡܗܡܝܢܢ ܡܼܢ ܛܒܿܬܐ ܗܕܐ ܪܒܬܐ ܘܠܐ ܡܣܼܬܝܟܢܝܼܬܐ ܕܫܟܝܼܚܐ ܒܟܝܿܢܢ. ܘܠܿܒܟܝܢܢ ܕܓܠܘܼܬܐ ܓܢܒܬܐ. ܕܠܝܬܝܗܿ ܣܟ ܘܠܐ ܫܟܝܼܚܐ ܒܟܝܿܢܢ. ܘܒܗܿܠܝܢ ܐܬܚܬܡ ܪܝܫܐ ܗܢܐ ܕܬܠܬܐ ܒܝܕ ܐܠܗܐ ܕܡܚܟܡ ܀ ܀ ܀

ܬܘܼܒ ܥܠ ܐܠܗܐ ܕܡܗܕܐ ܪܝܫܐ ܐܘܟܝܼܬ ܩܦܠܐܘܢ ܕܐܪܒܥܐ. ܕܐܝܟܢ ܡܬܝܼܕܥ ܕܐܝܼܬ ܐܠܗܐ. ܐܠܗܐ ܡܫܒܚܐ ܘܫܪܝܪܐ. ܗܿܘ ܕܐܝܼܬܝܟ ܐܝܼܬܝܐ ܡܬܘܼܡܝܐ. ܕܠܐ ܡܬܕܪܟ ܘܠܐ ܡܬܼܢܩܦ. ܠܐ ܡܬܼܦܫܩ ܠܐ ܡܬܡܠܠ ܒܠܫܢܐ ܕܒܣܼܪܐ. ܠܐ ܡܬܕܪܟ ܠܚܘܫ̈ܒܝ ܗܘܢܐ. ܠܐ ܡܣܼܬܝܟ ܒܡܠܼܬܐ ܘܟܬܒܐ. ܠܐ ܡܬܬܡܝܼܫ ܡܼܢ ܟܼܢܦ̈ܝ ܬܪܥܝܼܬܐ. ܘܡܢܐ ܐ݀ܣܓܐ ܘܐܦܿܩܩ ܩܕܡ ܡܪܘܼܬܟ. ܕܐܦܠܐ ܡܠܼܬܐ ܕܥܠ ܠܐ ܡܼܬܕܪܟܢܘܼܬܐ ܘܓܢܝܼܙܘܼܬܟ ܡܣܼܬܝܟܐ. ܝܿܗܒ ܐܢܬ ܕܝܢ ܘܡܢܗܪ ܐܢܬ ܠܗܘ̈ܢܐ ܫܦ̈ܝܐ ܕܢܕܥܘܼܢܟ ܐܝܟ ܕܡܨܝܐ ܠܗܘܢ. ܘܐܝܟ ܡܫܘܼܚܬܐ ܕܫܦܝܘܼܬܗܘܢ. ܡܐܠܠܘܢ ܕܝܢ ܐܝܟ ܕܐܢܬ ܨܿܒܐ ܐܢ̱ܬ ܘܐܝܿܟܢܐ ܕܨܿܒܐ ܐܢ̱ܬ. ܘܝܿܕܥܐ ܪܒܘܬ ܝܼܕܥܬܟ ܝܿܕܥܬ ܟܿܠ ܕܗܘܼܐ ܘܗܿܘܐ ܡܼܢ ܥܿܠܡ. ܐܝܟ ܗܿܘ ܕܩܕܡ ܥܝ̈ܢܝܟ ܐܝܼܬܘܗܝ ܕܠܐ ܫܘܼܚܠܦ. ܕܥܕܪܐ ܠܗܘܿܢ ܠܝܕܘ̈ܥܐ ܘܡܨܝܢ ܝ݀ܕܥܝܢ. ܡܫܒܚ ܫܡܟ ܪܒܐ ܘܡܫܒܚܐ ܡܫܒܚ ܐܡܝܢܐܝܼܬ ܒܬܫܒܘܚܬܗ ܫܒܝܼܚܬܐ ܘܡܫܒܚܬܐ. ܣܓܝܕ ܐܝܩܪܟ. ܬܘܕܝܼ



Page 24



ܠܡܪܘܬܟ.  ܐܘ̄ ܕܠܐ ܣܿܦܩܝܢ ܘܠܐ ܡܘܦܝܢ ܘܠܐ ܡܣܝܟܝܢ ܟܿܠܗܘܿܢ ܒܪ̈ܝܐ ܕܢܫܒܚܘܼܢܟ ܒܗܿܝ ܕܡܫܒܚ ܐܢܬ ܘܓܡܝܼܪ ܘܡܫܡܠܝ. ܘܠܐ ܚܼܣܝܼܪ ܐܢܬ ܐܘ̃ ܡܪܐ ܛܒܿܐ ܘܒܪܘܝܐ ܚܟܝܼܡܐ ܘܡܦܪܢܣܢܐ ܥܬܝܼܪܐ. ܗܒܼܠܢ ܗܘܢܐ ܫܦܝܐ ܘܢܦܫܐ ܢܗܝܼܪܬܐ. ܘܒܪܝ ܒܢ ܠܒܐ ܕܟܝܐ. ܕܢܡܠܠ ܒܟ ܥܠܝܟ ܘܡܛܠܬܟ. ܐܝܟ ܕܨ݀ܒܝܐ ܪܒܘܬܟ ܘܝ݀ܗܒܐ ܛܝܒܘܼܬܟ. ܘܝ݀ܕܥܐ ܚܟܝܼܡܘܬܟ ܕܡܨܝܐ ܠܢ ܕܢܐܡܪ ܘܣܦܩܝܼܢܢ ܕܢ݀ܫܡܥ. ܘܐܦ ܚܢܢ ܕܘ̈ܝܐ ܡܡܚܝܼܢܢ ܥܠ ܗܿܠܝܢ ܕܠܐ ܫܿܘܝܢܢ. ܐܠܐ ܐܢܬ ܨܒܼܝܬ ܐܘ̄ ܛܒܿܐ ܕܬܘܕܥ ܠܒܪ̈ܝܬܟ ܥܠ ܐܝܼܬܘܼܬܟ. ܘܥܠ ܗܿܝ ܒܼܪܝܬ ܐܢܝܢ ܕܢܕܥܘܼܢܟ ܘܢܥܬܪܘܢ ܡܼܢ ܒܝܬܓܙܟ ܠܐ ܡܼܬܚܬܡܢܐ. ܘܢܬܼܚܟܡܘܢ ܡܼܢ ܝܼܕܥܬܟ ܠܐ ܡܣܼܬܝܟܢܝܬܐ. ܘܢܼܬܒܣܡܘܢ ܒܟ ܐܡܝܼܢܐܝܬ ܘܕܠܐ ܫܘܼܠܡܐ. ܡܛܠ ܗܿܠܝܢ ܡܪܝ ܒܼܪܝܬ ܠܒܪ̈ܝܬܟ ܘܠܘ ܕܢܫܒܚܘܼܢܟ ܠܟ ܕܫܒܝܼܚ ܐܢܬ ܘܪܡ ܘܡܥܠܝ ܡܼܢ ܟܿܠ ܬܫܒܘܼܚܬܐ ܕܡܫܒ̈ܚܢܐ. ܐܠܐ ܗܼܢܘܢ ܣܢܝܼܩܝܢ ܘܚܣܝܼܪܝܢ. ܘܥܠ ܗܿܝ ܡܫܒܚܝܢ ܠܟ ܕܢܬܼܩܪܒܘܢ ܠܘܬ݀ ܪܒܘܬܟ. ܘܢܬܥܕܪܘܢ ܗܼܢܘܢ ܘܢܐܪܒܘܢ ܡܼܢ ܬܫܒܘ̄ ܕܡܫܒܚܝܢ ܠܟ. ܒܪܝܼܟ ܐܝܼܩܪܟ ܡܼܢ ܟܿܠ. ܘܣܓܝܼܕ ܐܢܬ ܡܼܢܟܿܠ. ܘܡܫܒܚ ܫܡܟ ܘܡܗܪܕ ܘܡܪܡܪܡ ܠܥܠܡܥܿܠܡܝܢܐܡܝܢ܀ ܒܫܪܪܐ ܚܒܝܼ̈ܒܝ ܕܟܿܠ ܐܡܿܪ ܘܡܗܝܡܢ ܕܐܝܼܬ ܐܠܗܐ. ܘܠܘ ܒܢܝ̈ܢܫܐ ܒܠܚܘܕ. ܐܠܐ ܐܦ ܫ̈ܐܕܐ܆ ܡܗܝܡܢܝܢ ܘܙܿܝܥܝܢ ܘܪܥܿܠܝܢ ܡܼܢ ܬܫܒܘ̄ ܕܫܡܗ ܕܚܝܼܠܐ ܘܡܫܒܚܐ. ܐܠܐ ܣܘܓܐܗܘܢ ܕܒܢܝ̈ܢܫܐ ܒܡܠܼܬܐ ܒܠܚܘܼܕ ܐ݀ܡܪܝܢ ܕܐܝܼܬ ܐܠܗܐ. ܘܒܝܼܕܥܬܐ ܦܫܝܼܛܬܐ ܣܿܓܝܼ ܒܨܝܼܪܬܐ ܝܿܕܥܝܢ ܠܗ. ܕܠ̈ܝܼܠܐ ܕܝܢ ܙܘܥܘܼܪ̈ܐ ܐܢܘܢ ܐܝܠܝܢ ܕܪܓܝܼܫܝܢ ܒܗ. ܘܗܿܠܝܢ ܡܕܡ ܒܨܝܼܪܐ ܐܕܪܟܘ. ܘܐܝܟ ܚܕܐ ܛܘܼܦܬܐ ܡܼܢ ܟ݀ܠܗ ܝܡܐ ܪܒܐ ܕܒܟܿܠܗܿ ܬܐܒܝܠ ܘܐܝܟ ܚܕܐ ܦܪܕܬܐ ܡܼܢ ܟܿܠܗ ܚܠܐ ܕܐܝܼܬ ܥܠ ܐܪܥܐ ܘܒܝܡ̈ܡܐ ܘܒܢܗܪ̈ܘܬܐ. ܘܟܕ ܡܕܡ ܒܨܝܼܪܐ ܡܢ ܗܕܪܐ ܕܬܫܒܘ̈ܗ ܐܙܠܓ ܥܠܝܗܘܢ. ܣܦܼܘ ܘܐܫܬܠܗܒܘ ܒܢܘܼܪܐ ܕܚܘܼܒܗ. ܘܐܬܓܘܙܠܘ ܒܪܚܡܬܗ ܘܛܥܼܘ ܢܦܫܗܘܢ ܘܟܝܿܢܗܘܢ. ܘܐܝܟ ܫܢ̈ܝܐ ܗܘܼܘ ܠܘ ܚܙ̈ܠܝܐ ܕܠܐ ܡܦܣܝܢ ܘܠܐ ܪܓܝܼܫܝܢ ܒܡܕܡ ܕܐܪܓܼܘ. ܐܠܐ ܐܚ̈ܝ ܘܚܒ̈ܝܼܒܐ. ܡܛܠ ܕܩܕܡܢܢ ܐܡܼܪܢܢ ܡܼܢ ܠܥܼܠ. ܕܗܟܢܐ ܢܚܫܘܼܒ ܢܦܫܢ ܐܝܟ ܗܿܘ ܕܝܘܡܢܐ ܥܠܢܢ ܠܥܿܠܡܐ ܗܿܢܐ ܟܿܠܢ ܥܡ ܟܿܠܢ. ܘܐܬܟܢܫܢܢ ܐܟܚܕܐ ܒܦܩܥܬܐ ܡܕܡ ܡܕܒܪܝܬܐ ܐܝܟ ܕܐܡܼܪܢܢ. ܘܒܿܥܝܢܢ ܕܢܥܩܒ ܥܡ ܚܕܕ̈ܐ. ܘܢܒܝܝܢ ܒܚܘܼܫ̈ܒܝܢ ܘܢܫܟܚܝܘ̄ ܠܫܪܪܐ ܚܬܝܼܬܐ ܘܢܩܦ ܠܗ. ܗܿܟܢܐ ܡܕܝܢ ܚܬܝܬܐܝܼܬ ܙܕܿܩ ܠܢ ܕܢܥܩܒ ܘܢܐܠܦ. ܕܐܢ



Page 25



ܐܝܬ ܐܠܗܐ ܘܡܪܐ ܘܡܕܒܪܢܐ ܠܗܢܐ ܟܿܠ ܐܘܿ ܠܐ. ܡܢ ܫܪ̈ܒܐ ܘܣܗܕܘ̈ܬܐ ܚܬܝܼ̈ܬܐ ܘܡܫܪܪ̈ܢܝܬܐ ܘܡܩܢܝܬ݀ ܦܝܣܐ ܠܟܿܠܗܘܿܢ ܥܡܼ̈ܡܐ ܕܬܚܝܬ ܫܡܿܝܐ. ܡܼܢ ܐܝܟܐ ܕܡܩܒܠ ܗܘܢܐ ܕܟ݀ܠܗܘܢ ܘܣܿܦܩܐ ܝܼܕܥܬܗܘܢ. ܘܡܼܨܝܐ ܠܗܘܿܢ ܕܢܫܡܼܥܘܢ ܘܢܣܼܬܟܠܘܢ. ܘܢܗܝܡܼܢܘܢ ܠܫܪܪܐ. ܗܿܘ ܕܡܬܓܠܐ ܘܡܬܝܕܥ ܠܗܘܿܢ ܡܼܫܬܪܪ ܒܠ̈ܒܝܗܘܢ. ܘܢܬܐܘܘܢ ܟܿܠܗܘܢ ܥܠܘܗܝ ܘܢܣܗܕܘܢ ܘܢܘܕܘܢ. ܘܐܟܡܐ ܕܚܘܝܢܢ ܡܼܢ ܥܼܠ. ܕܟܕ ܐܫܿܬܟܚܢܢ ܒܦܩܥܬܐ ܗܕܐ ܡܕܒܪܝܬܐ. ܐܬܦܪܣܢܢ ܡܛܠ ܫܪ̈ܒܐ ܡܐܚܫ̈ܢܐ ܕܦܓܪ̈ܝܢ. ܘܐܬܚܫܒܢܢ ܘܒܢܝܢܢ ܒܝܬܐ ܠܣܼܬܪܢ. ܘܡܕܡ ܕܩܕܡܢܢ ܐܬܗܘܢܢ ܕܐܝܼܬܘ̄ ܬܛܠܝܼܠܐ. ܗܘܼ ܗܘܼܐ ܫܘܼܠܡܗ ܕܣܘܼܥܪܢܐ. ܘܫܘܼܠܡܗ ܕܚܘܼܫܒܐ ܕܐܬܗܘܢܢ ܗܘܼ ܗܘܼܐ ܫܘܼܪܝܗ ܕܣܘܼܥܪܢܐ. ܕܐܝܼܬܘܗܝ ܪܡܝܐ ܕܫܬܐܣܬܐ ܕܒܝܬܐ. ܗܟܢܐ ܐܦ ܐܬܚܫܒܢܢ ܕܝܬܝܼܪܐܝܬ ܙܕܿܩ ܠܢ ܕܢ݀ܒܢܐ ܒܝܬܐ ܕܝܼܕܥܬܐ ܠܗܿܘ ܡܕܡ ܝܕܘܼܥܬܢܐ ܘܩܛܝܼܢܐ ܕܐܝܬ ܒܢ ܕܐܝܬܝܗܿ ܢܦܫܢ. ܘܐܟܡܐ ܕܬܛܠܝܼܠܐ ܕܒܝܬܐ ܐܝܼܬܘ̄ ܫܘܼܠܡ ܣܘܥܪ̈ܢܐ ܕܩܕܡ ܐܬܗܘܢܢ. ܗܟܢܐ ܐܝܼܬܝܗܿ ܓܡܝܼܪܘܬܗ ܕܗܘܢܐ ܫܘܼܠܡ ܥ݀ܒ̈ܕܐ ܘܣܘܼܥܪ̈ܢܐ ܕܡܝܬܪܘܼܬܐ ܕܩܕܡ ܐܬܗܘܢܢ. ܘܐܟܡܐ ܕܐܝܼܬܝܗܝܢ ܐܣ̈ܐ ܚܘܼܫܒܐ ܕܬܪܝܢ܆ ܘܐܦ ܣܥܘܪ̈ܘܬܐ ܕܬܪ̈ܬܝܢ ܠܛܥܘܢܘܬܗ ܕܬܛܠܝܼܠܐ. ܗܟܢܐ ܐܝܼܬܝܗܘܢ ܥ݀ܒ̈ܕܐ ܘܣܘܼܥܪ̈ܢܐ ܛܒ̈ܐ. ܘܚܘܼܫܒ̈ܐ ܕܟ̈ܝܐ ܘܦܘܼܠܚܢܐ ܡܠܝܼܠܐ ܕܡܝܬܪܘܼܬܐ. ܡܩܪܒܢܐ ܕܠܘܬ ܫܘܼܡܠܝܐ ܕܓܡܝܼܪܘܼܬܐ. ܘܐܟܡܐ ܕܐܝܬܝܗܝܢ ܫܬܐܣ̈ܐ ܫܘܼܠܡܗ ܕܚܘܼܫܒܐ ܘܫܘܼܝܗ ܕܣܘܼܥܪܢܐ ܗܟܢܐ ܐܝܬܝܗܿ ܝܕܥܬܗ ܕܫܪܪܐ. ܫܬܐܣܬܐ ܘܫܘܼܪܝܐ ܕܟܿܠܗܝܢ ܛܒ̈ܬܐ ܕܡܥ̈ܠܝܢ ܘܡܣ̈ܩܢ ܘܡܩܪ̈ܒܢ ܠܗܘܢܐ ܐ̱ܢܫܝܐ ܠܘܬ݀ ܓܡܝܼܪܘܼܬܐ ܡܫܡܠܝܬܐ. ܘܐܟܙܢܐ ܕܗܿܘ ܕܡܪܡܐ ܫܬܐܣܬܐ ܡܫܪܪܬܐ ܘܦܠܚ ܒܢܘܼܗܪܗ ܕܐܝܼܡܡܐ ܠܫܘܼܠܡܐ ܛܒܿܐ ܘܫܦܝܼܪܐ ܣܿܠܩ ܘܡܼܬܡܛܐ ܒܟܝܿܢܗ. ܗ̣ܿܢܐ ܘܗܿܘ ܕܡܫܪܐ ܕܢܕܥ ܘܢܥܩܒ ܘܢܫܼܟܚ ܠܫܪܪܐ. ܘܢܗܠܟ ܘܢܪܕܐ ܗܿܘܢܗ ܒܕܝܥܬܐ ܕܢܘܼܗܪܗ ܕܫܪܪܐ. ܠܫܘܼܠܡܐ ܛܒܿܐ ܘܫܦܝܼܪܐ ܣܿܠܩ ܘܡܬܼܡܛܐ ܥܕܡܐ ܠܪܘܡܐ ܡܥܠܝܐ ܕܓܡܝܼܪܘܬܐ. ܡܕܝܢ ܐܚ̈ܝ ܚܒܝܼܒ̈ܐ. ܡܼܢ ܗܿܐ ܡܟܐ ܡܼܢ ܗܿܕܐ ܫܬܐܣܬܐ ܫܪܝܪܬܐ ܙܕܩ ܠܢ ܕܢܫܪܐ ܬܩܢܐܝܬ ܘܚܟܝܼܡܐܝܼܬ. ܘܡܠܝܼܠܐܝܬ ܒܐܘܼܪܚܐ ܗܕܐ ܢܗܝܼܪܬܐ ܕܒܝܢܝܿܢܢ ܪܘܼܚܢܝܐ ܘܡܩܘܝܢܐ. ܘܡܣܩ ܠܪܘܡܐ ܡܥܠܝܐ ܕܫܡܿܝܐ. ܡܢܐ ܕܝܢ ܐܝܼܬܘܗܝ ܫܪܪܐ ܫܪܝܪܐ ܘܢܘܼܗܪܐ ܡܢܗܪܢܐ. ܘܝܼܕܥܬܐ ܓܡܝܼܪܬܐ ܘܚܟܼܡܬܐ ܡܥܠܝܬܐ. ܘܐܝܼܬܘܼܬܐ ܡܬܘܼܡܝܬܐ ܘܐܘܣܝܐ ܡܥܠܝܬܐ. ܘܐܝܼܬܘܗܝ ܗܘܼܐ ܘܗܘ ܐܝܼܬܘܗܝ ܐܡܝܼܢܐܝܬ. ܘܗܼܘ ܟܕ ܗܼܘ ܐܝܼܬܘ̄ ܠܥܿܠܡܝܢ. ܗܿܠܝܢ ܕܝܢ ܕܐܝܬܝܗܘܢ ܗܫܐ.



Page 26



ܐܝܬ ܐܡܬܝ ܕܠܐ ܐܝܼܬܝܗܝܢ ܗܘܼ̈ܝ ܘܗܿܘܐ ܐܡܬܝ ܕܠܐ ܗܘ̈ܝܢ. ܗܼܘ ܕܝܢ ܐܡܝܼܢܐܝܬ ܐܝܼܬܘ̄ ܗܘܼܐ ܘܐܝܼܬܘܗܝ. ܘܗܼܘ ܗܘܿܐ ܐܝܼܬܘ̄. ܡܕܝܢ ܗܿܘ ܕܐܝܼܬܘܗܝ ܐܡܝܼܢܐܝܬ܆ ܫܪܝܪ ܡܼܢ ܐܝܠܝܢ ܕܠܐ ܐܝܬܗܝܢ ܐܡܝܢܐܝܼܬ. ܡܕܝܢ ܗܼܘ ܐܝܼܬܘܗܝ ܫܪܪܐ ܫܪܝܪܐ. ܘܟܿܠ ܕܐܝܼܬܘܗܝ ܠܒܪ ܡܼܢ ܐܠܗܐ ܠܐ ܡܕܡ ܐܝܼܬܘ̄ ܕܐܝܬܝܗܿ ܕܓܠܘܼܬܐ. ܗܿܫܐ ܕܝܢ ܙ݀ܕܩ ܠܢ ܕܥܠ ܣܒܪܗ ܘܥܠ ܬܘܼܟܠܢܗ ܕܗܿܘ ܐܝܼܬܘ̄ ܫܪܝܪܐܝܼܬ. ܕܢܫܪܐ ܘܢܥܩܒ ܘܢܡܪܚ ܘܢܒܝܝܢ ܚܿܬܝܼܬܐܝܼܬ ܕܐܢ ܐܝܼܬܘܗܝ ܘܐܝܟܢ ܡܬܼܝܕܥܐ ܕܐܝܼܬܘܗܝ. ܗܿܢܘ ܕܝܢ ܘܐܦܢ ܡܡܪܚܐ ܡܠܼܬܐ. ܕܐܝܟܢ ܡܬܝܕܥܐ ܚܬܝܼܬܐܝܼܬ ܘܡܬܗܝܡܢܐ ܥܠ ܟܿܗܘܿܢ ܥܡܼ̈ܡܐ. ܘܡܬܼܩܒܠܐ ܒܣܗܕ̈ܘܬܐ ܫܪܝܪ̈ܬܐ ܘܬܚܘ̈ܝܬܐ ܡܿܩܢܝ̈ܬ݀ ܦܝܿܣܐ ܠܗܘܢܐ ܘܡܕܥܐ ܕܟܿܠܗܘܿܢ. ܕܐܢ ܐܝܼܬ ܐܠܗܐ ܘܡܪܐ ܘܡܕܒܪܢܐ ܠܗܢܐ ܟܿܠ ܐܘܿ ܠܐ. ܗܿܢܘ ܫܘܪܝܐ ܕܟܿܠ ܝܕ̈ܥܢ. ܘܫܬܐܣܬܐ ܕܟܿܠ ܚܟ̈ܡܢ. ܘܥܠܬ݀ ܒܥܬܐ ܕܟܿܠ ܛܒ̈ܢ܀ ܗܿܫܐ ܢܟܢܫ ܗܘܢܢ ܡܼܢ ܦܗܝܐ. ܘܚܘܼܫ̈ܒܝܢ ܡܼܢ ܡܪ̈ܢܝܬܐ ܡܕܘܕܢܝ̈ܬܐ. ܘܢܗܼܘܐ ܒܥܘܼܡܪܐ ܒܗܝܼܠܐ ܘܒܕܘܼܟܬܐ ܫܠܝܐ ܘܢܝܼܚܐ ܡܼܢ ܩ̈ܠܐ ܫܓܝܼܫ̈ܐ ܘܛܒܼ̈ܐ ܕ̈ܠܝܼܚܐ ܘܕ̈ܘܼܚܝܐ ܕܥܿܠܡܐ ܗܢܐ ܣܓܝ. ܡܚܫ̈ܘܼܠܐ ܘܡܿܠܐ ܫܚܿܩ̈ܐ ܘܛܘܼܪ̈ܦܐ. ܘܡܥܼܪܡ ܒܥܠ̈ܥܠܐ ܘܥܪ̈ܦܠܐ. ܘܢܣܝܼܡ ܒܠܐ ܒܐܝܠܝܢ ܕܡܼܬܐܡܪ̈ܢ ܒܟܬܒܐ ܗܿܢܐ. ܘܬܘܼܒ ܢܬܒܝܢ ܒܙܘ̈ܥܐ ܕܚܘܼܫ̈ܒܐ ܟܝܢ̈ܝܐ ܕܡܘܠܕ ܪܥܝܢܢ. ܡܛܠ ܕܟܝܢܗܿ ܕܢܦܫܐ ܫܿܦܐ ܘܢܗܝܼܪ. ܘܐܡܼܬܝ ܕܡܬܕܟܝܐ ܡܼܢ ܚܫ̈ܐ ܢܘܼܟܪ̈ܝܐ ܕܕܠܿܚܝܢ ܠܫܦܝܘܼܬܗܿ. ܙܘ̈ܥܐ ܩܛܝܼܢ̈ܐ ܘܚܘܼܫ̈ܒܐ ܬܗܝܼܪ̈ܐ ܘܡܚܟ̈ܡܢܐ ܡܫܘܕ̈ܥܝ ܫܪܪܐ ܡܝܝܬܐ ܐܝܟܢ ܗܿܟܝܢ ܘܿܠܐ ܠܢ ܕܢܕܥ ܐܢ ܐܝܼܬ ܐܠܗܐ ܐܘܟܝܼܬ ܒܪܘܝܐ ܘܡܕܒܪܢܐ ܕܟܿܠ ܒܐܝܢܐ ܟܬܒܐ ܢܩܪܐ. ܡܼܢ ܐܝܢܐ ܡܠܦܢܐ ܢܫܿܡܥ. ܡܼܢ ܐܝܢܐ ܚܟܝܼܡܐ ܢܐܠܦ. ܠܐܝܢܐ ܣܗܕܐ ܫܪܝܪܐ ܢܗܝܡܢ. ܥܠ ܣܗܕܘܼܬܐ ܕܐܝܢܐ ܣܒܐ ܥܬܝܼܩܐ ܘܩܕܡܝܐ ܡܦܣ ܘܝܿܕܥ ܠܟܿܠܗܝܢ. ܢܿܩܝܼܡ ܟܿܠܢ ܘܢܬܼܐܘܐ ܘܢܿܣܗܕ ܥܠ ܝܘܠܦܢܗ ܫܪܝܪܐ ܘܡܩܒܠܐ. ܕܗܿܐ ܟܿܠܢ ܝܘܡܢܐ ܥܠܼܢܢ ܠܥܿܠܡܐ ܘܐܢܫ ܐܚܪܝܢ ܠܐ ܩܕܝܿܡ ܠܢ. ܠܐ ܢܒܝܐ ܘܠܐ ܡܠܦܢܐ ܘܠܐ ܣܦܼܪܐ ܘܠܐ ܟܬܒܐ. ܕܡܨܝܐ ܠܢ ܕܟܿܠܢ ܡܢܗ ܢܿܫܡܥ ܘܢܗܝܡܢ. ܡܛܠ ܕܩܕܡܢܢ ܚܘܝܢܢ ܕܡܼܢ ܟ̈ܬܒܐ ܕܐܝܼܬ ܠܥܡܼܡ̈ܐ ܠܐ ܡܼܨܝܐ ܕܢܬܗܝܡܢ ܫܪܪܐ ܓܘܢܐܝܬ ܥܠ ܟܿܠ. ܒܗܿܝ ܕܣܩܘܒܠܝܼܝܼܢ ܠܚܕ̈ܕܐ. ܘܠܐ ܡܼܬܩܒܠܝܢ ܡܼܢ ܟܠܗܿ ܥܡܪܬܐ. ܘܐܝܼܬ ܣܓܝ̈ܐܐ ܕܠܐ ܟܬܒ̈ܐ ܩܪܘ. ܘܠܐ ܪܓܝܼܫܝܢ ܣܟ ܕܐܝܟܢ ܐܬܒܪܝ



Page 27



ܥ݀ܠܡܐ. ܘܠܐ ܕܡܢܐ ܓܕܫ ܐܘܿ ܕܥܬܝܼܕ ܕܢܗܼܘܐ. ܡܿܕܝܢ ܗܿܘ ܐܝܼܬܘ̄ ܣܗܕܐ ܫܪܝܪܐ ܘܡܗܝܡܢܐ ܕܡܨܝܐ ܕܢܚܿܘܐ ܠܫܪܪܐ ܚܬܝܼܬܐ. ܗܿܘ ܕܠܐ ܣܢܝܼܩ ܥܠ ܥܘܕܪܢܐ ܘܣܗܕܘܼܬܐ ܕܐܚܪܝܢ ܠܐ ܕܟܬܒܐ ܘܠܐ ܕܡܠܦܢܐ. ܐܠܐ ܗܼܘ ܫܪܪܗ ܣܿܗܕܐ ܥܠ ܢܦܫܗ. ܕܗܼܘ ܐܝܼܬܘ̄ ܣܗܕܐ ܫܪܝܪܐ ܘܡܠܦܢܐ ܚܬܝܼܬܐ ܘܟܬܒܐ ܥܬܝܼܩܐ. ܐܒܐ ܘܡܠܦܢܐ ܕܟܿܠܢ. ܐܝܟܢ ܕܝܢ܆ ܢܿܫܡܥ ܒܣܘܼܟܠܐ ܐܟܡܐ ܕܡܼܢ ܠܥܠ ܐܡܼܪܢܢ. ܡܐܠܠܘܢ ܡܼܢ ܐܝܟܐ ܕܙܿܕܩ ܕܢܫܪܐ ܘܢܿܥܩܒ. ܕܗܘܼ ܐܝܬܘܗܝ ܫܘܼܪܝܐ ܘܡܠܦܢܐ ܚܬܝܬܐ. ܚܢܢ ܗܟܝܼܠ ܒܢܝ̈ܢܫܐ ܡܠ̈ܝܼܠܐ ܕܐܝܼܬܝܢ ܒܟܝܿܢܢ ܡܩܒܠ̈ܝ ܗܘܢܐ ܘܝܼܕܥܬܐ. ܗܿܐ ܚܿܙܝܢܢ ܬܪ̈ܝܢ ܫܪ̈ܒܐ ܡܬܚܙ̈ܝܢܐ ܘܡܬܪ̈ܓܫܢܐ. ܘܫܘ̈ܝܼܝܼ ܠܕܘܡܪܐ ܪܒܐ ܘܠܐ ܡܬܕܪܢܐ. ܒܗܿܝ ܕܛܡܝܼܪܐ ܒܗܘܢ ܝܕܥܬܐ ܟܣܝܼܬܐ ܘܚܟܼܡܬܐ ܪܒܬܐ. ܕܐܝܼܬܝܗܘܢ ܬܪܝܢ ܥܠ̈ܡܐ ܗܿܠܝܢ ܡܬܚܙ̈ܝܢܐ ܘܡܬܪ̈ܓܫܢܐ. ܚܕ ܥ݀ܠܡܐ ܗܿܢܐ ܪܒܐ ܕܡܼܢ ܫܡܿܝܐ ܘܡܼܢ ܐܪܥܐ ܘܒܪ̈ܝܬܐ ܗܿܠܝܢ ܟܿܠܗܝܢ ܕܒܡܼܨܥܬܐ. ܘܐܚܪܢܐ܆ ܥ݀ܠܡܐ ܙܥܘܼܪܐ ܘܥܦܝܼܦܐ ܕܐܝܬܘ̄ ܒܪܐܢܫܐ. ܗ̄ ܚܢܢ ܟܕ ܚܢܢ ܕܡܩܝܼܡܝܼܢܢ ܡܢ ܐܪܒܥܐ ܐܣܛܘܼܟ̈ܣܐ ܡܩܝܼܡ̈ܢܘ̄ ܕܗܢܐ ܥ݀ܠܡܐ ܪܒܐ. ܘܡܼܢ ܟܝܿܢܐ ܐ̱ܚܪܢܐ ܪܘܼܚܢܝܐ ܘܩܛܝܼܢܐ ܕܟܿܣܐ ܒܢ. ܘܐܝܼܬܘܗܝ ܒܢ ܐܡܝܼܢܐܝܼܬ ܚܝܐ ܘܡܥܒܕܢܐ ܕܐܝܬܝܗܿ ܢܦܫܐ ܚܝܬܐ ܘܡܠܝܼܠܬܐ ܘܪܘܚܢܝܬܐ ܡܩܒܠܢܝܼܬܐ ܕܚܟܼܡܬܐ. ܘܟܕ ܐܫܿܬܟܚܢܢ ܒܗܕܐ ܦܩܥܬܐ ܪܘܝܼܚܬܐ ܕܥܠܡܐ ܫܪܝ ܗܿܢܐ ܡܕܡ ܟܣܝܐ ܘܡܠܝܼܠܐ ܕܒܢ ܡܥܒܕ ܒܪ̈ܓܫܐ. ܗܿܠܝܢ ܒܪ̈ܝܐ. ܕܐܝܼܬܝܗܘܢ ܚܙܬܐ ܘܫܡܼܥܐ ܘܣܼܘܩܐ ܘܛܥܡܬܐ ܘܓܫܼܬܐ ܘܡܥܠ ܡܢܗܘܢ ܛܒ̈ܐ ܣܓܝ̈ܐܐ ܠܓܘ ܡܢܗ. ܠܒܪܬ ܕܝܼܢܐ ܟܣܝܐ ܕܕܝܢܐ ܟܐܢܐ ܕܒܠܒܗ. ܘܡܦܚܡ ܥܡ ܚܡܫܐ ܐ̱ܚܪ̈ܢܐ ܓܘܝ̈ܐ ܕܐܝܼܬܝܗܘܢ ܗܼܘܢܐ. ܘܡܕܥܐ. ܘܚܘܼܫܒܐ. ܘܣܘܟܠܐ. ܘܒܘܝܢܐ. ܘܥܿܒܕ ܬܡܿܢ ܣܘܠܘܓܝܣܡܘܿܣ ܪܒܬܐ. ܗ̄ ܟܢܝܼܫܘܼܬ ܚܘܼܫ̈ܒܐ. ܘܫܪܝ ܡܥܩܒ ܘܡܒܚܢ ܫܪܒܐ ܫܪܒܐ. ܘܡܼܬܒܝܢ ܒܗ ܚܬܝܼܬܐܝܬ ܕܢܕܥ ܘܢܼܐܠܦ. ܡܢܘܼ ܐ̱ܪܙܐ ܗܿܢܐ ܪܒܐ ܕܟܝܿܢܐ. ܘܛܟܼܣܐ ܕܒܗ ܒܒܪܐܢܫܐ ܣܝܼܡ. ܐܝܼܬܘ̄ ܡܥܒܕܢܐ ܐܡܝܼܢܐ. ܒܗܿܝ ܕܐܝܼܬܘܗܝ ܚܝܐ ܡܠܝܼܠܐ. ܘܩܛܝܼܢܐ ܘܪܘܚܢܝܐ. ܠܐ ܒܿܛܠ ܘܠܐ ܢܿܐܚ ܡܼܢ ܡܥܒܕܢܘܬܗ. ܕܐܝܼܬܝܗܿ ܥܘܼܩܒܐ ܕܟܣܝ̈ܬܐ ܐܝܟ ܟܝܿܢܗ ܟܣܝܐ ܘܐ̱ܪܙܢܝܐ. ܘܩܕܡܐܝܼܬ ܡܿܢ ܚܪ ܠܥܼܠ ܘܚܼܙܐ ܠܗܿܕܐ ܩܘܼܒܬܐ ܫܒܝܼܚܬܐ



Page 28



ܡܬܼܝܚܬ݀ ܒܚܼܟܡܬܐ ܪܒܬܐ ܘܕܘܼܡܪܐ ܣܓܝܐܐ. ܘܫܪܝ ܡܬܼܒܩܐ ܒܥܙܝܼܙܘܼܬ ܢܘܼܗܪܗ ܕܫܡܫܐ. ܒܡܨܡܚܘ̄ܗܿ ܡܫܬܚܠܢܝܼܬܐ ܕܣܗܪܐ. ܒܙ̈ܠܓܐ ܢܗܝܼܪ̈ܐ ܕܟܘ̈ܟܒܐ. ܒܣܕܝܼܕܘܬܗܘܢ ܘܡܛܟܣܘܬܗ̄ ܒܪ̈ܗܛܐ ܡܫܚ̈ܠܦܐ ܕܐܣܟܝܼܡ̈ܝܗܘܢ ܘܕܙܠ̈ܝܩܝܗܘܢ. ܒܣܩܒܘܠܝܘܬ ܪܗܼܛܗܘܢ ܡܬܗܪܢܝܼܬܐ ܕܠܘܼܩܒܠ ܟܪܘܼܟܝܐ ܕܡܘܙܠܬܐ ܒܚܐܦܐ ܐ̱ܚܪܢܐ ܕܩܛܝܼܪܐ ܕܕܒܝܪܝܢ ܥܡ ܡܘܙܠܬܐ ܒܪܒܣܼܬܪܐܝܬ ܠܟܪܘܼܟܝܐ ܒܚܐܦܐ ܘܩܠܝܼܠ ܡܼܢ ܒܪܩܐ ܕܝܠܗܿ ܕܡܘܙܠܠܐ ܒܓܕܫ̈ܐ ܗܿܠܝܢ ܘܐܬܘ̈ܬܐ ܕܡܬܚܘܝܢ ܒܗܿ. ܘܟܕ ܢ݀ܞܚܬ ܥܡܗܿ ܚܘܪܐ ܒܪܝܐ ܘܒܘܼܝܢܐ ܓܘܝܐ܀ ܬܘܼܒ ܐܬܒܩܝ ܒܿܐܐܪ ܗܿܢܐ ܘܒܪܒܘܬܗ ܕܪܩܝܼܥܐ. ܒܡܫ̈ܒܐ ܕܪ̈ܘܼܚܐ ܡܫܚ̈ܠܦܬܐ. ܒܛܟܼܣܐ ܕܥܢ̈ܢܐ. ܒܚܼܙܬܐ ܕܚܝܼܠܬܐ ܕܒܪ̈ܩܐ ܒܩ̈ܠܐ ܥܫܝܼ̈ܢܐ ܕܪ̈ܥܡܐ. ܒܣܒܝܼܣܘ̄ ܕܡܛܪ̈ܐ ܘܪ̈ܣܝܼܣܐ. ܒܝܪ̈ܚܘ̄ ܕܣܗܪܐ. ܒܫܬܢܝܘܼܬܗ ܕܫܡܼܫܐ. ܒܟܪܘܼܟܝܐ ܕܙܒ̈ܢܐ. ܒܡܛܟܣܘܼܬܐ ܡܬܗܪܢܝܼܬܐ ܕܟܿܠܗܼܝܢ ܕܐܡܝܪ̈ܢ ܘܕܣܓܝ̈ܐܬܐ ܕܐܟܘܬܗܝܢ. ܬܘܼܒ ܚܙܼܐ ܘܐܨܕ ܒܓܼܢ̈ܣܐ ܕܥܘܦܐ ܗܿܢܐ ܕܛܐܣ ܒܐܐܪ. ܒܐܕ̈ܫܐ ܣܓܝ̈ܐܐ ܕܛܝܪܐ ܘܦܪܚܬܐ. ܒܐܣܟܝܼܡ̈ܝܗܘܢ. ܒܓܘ̈ܢܝܗܘܢ. ܒܩ̈ܠܝܗܘܢ. ܒܙܡܪ̈ܝܗܘܢ. ܒܢܘܼܨܪ̈ܬܗܘܢ. ܒܙܒܢ̈ܝܗܘܢ. ܒܥܒܕܗܘܢ. ܒܚܫܚܬܗܘܢ. ܥܡ ܟܿܠܗ ܛܟܼܣܐ ܕܟܝܿܢܗܘܿܢ. ܬܘܼܒ ܚܙܼܐ ܥܠ ܐܪܥܐ ܚܝ̈ܘܬܐ ܡܫܚܠ̈ܦܬܐ ܘܒܥܝܼܪ̈ܐ ܣܓܝ̈ܐܐ. ܡܢܗܝܢ ܚܒ̈ܠܬܐ ܘܚܝ̈ܠܬܢܝܬܐ ܘܥܼܫ̈ܝܼܢܬ݀ ܚܝܠܐ. ܡܢܗܝܢ ܬܘܼܒ ܪܘܪ̈ܒܬ ܐܣܟܝܼܡܐ ܘܡܬܼܟܬܫܢܝ̈ܬܐ. ܡܢܗܝܢ ܐܟ̈ܠܬ݀ ܒܣܼܪܐ. ܘܡܼܢܗܝܢ ܪ̈ܥܝܬ݀ ܒܥܣܼܒܐ. ܘܡܢܼܗܝܢ ܢܝܼܚ̈ܬܐ. ܘܠܐ ܡܗܪ̈ܢܝܬܐ. ܘܡܢܼܗܝܢ ܡܫܝ̈ܢܐ ܘܡܬܩܢܝ̈ܢܝܬܐ. ܡܢܼܗܝܢ ܡܬܼܟܕܢܢܝ̈ܬܐ ܘܦܠ̈ܘܚܬܐ. ܡܢܼܗܝܢ ܛܥܘܼܢ̈ܬܐ ܘܡܬܪ̈ܟܒܢܝܬܐ ܘܡܬܼܟܒ̈ܫܢܝܬܐ. ܡܢܼܗܝܢ ܒܥܪܝܪ̈ܝܬܐ ܘܠܐ ܡܬܼܟܒ̈ܢܝܬܐ. ܡܢܼܗܝܢ ܡܬܼܐܟ̈ܠܢܝܬܐ ܘܡܬܼܬܪ̈ܣܢܝܬܐ ܘܡܢܼܗܝܢ ܬܘܼܒ ܠܐ ܡܬܼܐܟ̈ܠܢܝܬܐ. ܡܢܼܗܝܢ ܚܘܼܒ̈ܢܝܬܐ ܘܡܬܼܩܢ̈ܝܢܝܬܐ. ܡܢܼܗܝܢ ܨܢܝܼܥ̈ܬܐ ܘܚܪ̈ܥܬܐ. ܡܢܼܗܝܢ ܬܡܝܼ̈ܡܬܐ ܘܒܣܝܼܡ̈ܬܐ. ܟܕ ܐܝܼܬ ܒܗܝܢ ܫܘܼܚܠ̈ܦܐ. ܘܕܠܐ ܦܐܪ̈ܐ ܘܕܢܨ̈ܒܬܐ ܘܣܝܼܚ̈ܐ ܘܛܪ̈ܦܐ ܘܥܣ̈ܒܐ ܣܓܝ̈ܐܐ. ܘܓܼܢܣ̈ܐ ܕܙܪ̈ܥܘܼܢܐ. ܘܝܪ̈ܩܐ ܘܫܠܘܩܐ. ܘܠܫܼܘܚܠ̈ܦܐ



Page 29



ܣܿܓܝ̈ܐܐ. ܕܒܟܝܿܢܗܘܢ. ܗ̄ ܒܓܘܢ̈ܝܗܘܢ ܘܒܪ̈ܝܼܚܢܝܗܘܢ. ܘܒܛܥܡ̈ܬܗܘܢ. ܘܒܡܥܒܕܢܘ̈ܬܗܘܢ. ܘܒܕܝܼܠ̈ܝܬܗܘܢ. ܥܡ ܣܓܝ̈ܐܐ ܕܒܗܘܢ܀ ܬܘܼܒ ܟܕ ܚܪ ܠܟܐ ܘܠܟܐ ܚܼܙܐ ܠܪ̈ܟܫܐ ܣ̈ܓܝܐܐ ܕܥܠ ܐܪܥܐ. ܐܡܿܪ ܐܢܐ ܕܝܢ. ܬܢܝܼܢ̈ܐ ܪܘܪ̈ܒܐ ܘܥܫܝܼܢ̈ܐ. ܘܓܼܢ̈ܣܐ ܕܐܟܕܢ̈ܐ ܘܚܘܘ̈ܬܐ ܚܪ̈ܡܢܐ ܫܕ̈ܝܼܝܼ ܡܪܬܐ ܘܩܛܘܼ̈ܠܐ. ܘܥܩܪ̈ܒܐ ܘܥܘܼܩܒܪ̈ܐ ܘܬܘܠ̈ܥܐ ܘܚܒܫܘܼܫ̈ܐ ܘܫܘܫ̈ܡܢܐ ܥܡ ܫܪܟܐ ܕܣܓܝ̈ܐܐ ܕܡܬܝ̈ܠܕܢ ܡܼܢ ܐܪܥܐ ܘܡܡ̈ܝܬܢ ܘܡܘܒܕ̈ܢ ܠܒܢܝ̈ܢܫܐ ܘܥܒܕ̈ܢ ܣܘܓܦ̈ܢܐ ܣܓܝ̈ܐܐ܀ ܘܟܕ ܗܠܟ ܒܐܪܥ ܬܘܼܒ ܠܟܐ ܘܠܗܠ. ܚܼܙܐ ܒܗܿ ܫܘܼܚܠ̈ܦܐ ܣܿܓܝ̈ܐܐ ܘܠܐ ܡܣܼܬܝܟ̈ܢܐ. ܘܕܐܝܼܬ ܒܗܘܢ ܐ̱ܪ̈ܙܐ ܟܣ̈ܝܐ ܘܠܡܚܣܢ ܡܬܕܪ̈ܟܢܐ. ܐܡܿܪ ܐܢܼܐ ܕܝܢ. ܪܘܡܐ ܪܒܐ ܕܛܘܼܪ̈ܐ. ܡܥܠܝܘܼܬܐ ܕܪ̈ܡܬܐ. ܫܛܝܼܚܘܼܬܐ ܕܦܩ̈ܥܬܐ. ܪܘܝܼܚܘܼܬܐ ܕܡܕܒܪ̈ܐ. ܓܘ̈ܢܐ ܡܫܚ̈ܠܦܐ ܕܒܗ ܒܟܝܢ ܐܪܥܐ. ܕܡܫܚܠ̈ܦܝܢ ܣܿܓܝܼ ܒܟܝܿܢܗܘܢ ܘܒܡܥܒܕܢ̈ܘܬܗܘܢ ܒܓܘܼܢ̈ܝܗܘܢ. ܘܒܛܥܡ̈ܬܗܘܢ. ܘܒܣܥܘܪ̈ܘܬܗܘܢ ܥܡ ܙܝܼܘܐ ܘܫܘܼܒܚܐ ܕܒܟܐܦ̈ܐ ܛܒ̈ܬܐ ܘܛܒ̈ܥܐ ܘܒܠܘܪ̈ܐ ܘܡܪ̈ܓܢܝܬܐ ܝܩܝܼܪ̈ܬܐ ܘܫܒܝܼܚ̈ܬ݀ ܓܘܢܐ ܘܡܙܗܪܘܼܬܐ ܥܡ ܓܘܼܫܡܐ ܐ̱ܚܪ̈ܢܐ ܕܕܗܒܐ ܘܣܐܡܐ ܘܢܚܫܐ ܘܐܢܟܐ ܘܒܐܪܐ ܘܦܪܙܠܐ ܘܕܐܝܟ ܗܿܠܝܢ܀ ܘܬܘܼܒ ܟܕ ܡܬܟܪܟܼ ܒܒܪܝܬܐ. ܡܛܼܐ ܠܩܘܼܪܒܐ ܕܝܡ̈ܡܐ ܠܐ ܡܬܼܥܒܪ̈ܢܐ. ܘܐܬܼܒܩܝܼ ܘܬܗܼܪ ܒܪܒܘܼܬܗܘܢ ܘܫܛܝܼܚܘܼܬܗܘܢ ܘܩܒܝܼܘܬܗܘܢ ܘܡܬܬܙܝܥܢܘܼܬܗܘܢ ܘܢܗܝܼܪܘܬܗܘܢ ܘܛܥܡܗܘܢ. ܘܟܕ ܐܨܕ ܒܓܘܗܘܢ ܚܼܙܐ ܠܪ̈ܚܫܐ ܣܓܝ̈ܐ ܕܓܢܼܣ̈ܐ ܡܫܚܠ̈ܦܐ ܕܢܘܼ̈ܢܐ ܕܒܗܘܢ. ܕܪܘܪܒܝܢ ܒܓܘܼܫܡ̈ܝܗܘܢ ܘܡܫܚܠܦܝܢ ܒܐܣܟܝܼܡ̈ܝܗܘܢ ܣܓܝ̈ܐܝܢ ܒܐܕܫ̈ܝܗܘܢ. ܘܟܡܝܘܼܬܗܘܢ ܠܐ ܡܬܕܪܟܢܐ. ܥܡ ܐܕ̈ܫܐ ܐܚܪ̈ܢܐ ܘܟܝ̈ܢܐ ܡܫܚܠ̈ܝ ܡܥܒܕܢܘ̈ܬܐ ܕܒܐܫ̈ܬܗܘܢ. ܕܬܗܘܼ̈ܡܐ. ܕܐܝܟ ܚܠ̈ܝܼܙܘܢܐ ܘܙ̈ܠܦܐ ܘܓܠܐ ܘܣܪ̈ܛܢܐ܆ ܥܡ ܫܪܟܐ ܕܐܚܪ̈ܢܝܬܐ܀ ܬܘܒ ܟܕ ܪܕܐ ܗܼܘ ܦܓܼܥ ܒܢܗܪ̈ܘܬܐ ܣܓܝ̈ܐܐ ܪܘܪ̈ܒܐ ܘܡܼܨܥ̈ܝܐ ܘܙܥܘܼܪ̈ܐ. ܘܚܼܙܐ ܡܒܘܼܥ̈ܐ ܘܪ̈ܕܝܐ ܘܥܝܢ̈ܬܐ. ܘܪ̈ܨܝܢܐ. ܘܫܩܝ̈ܬܐ ܘܩܒܝ̈ܬܐ ܣܓܝ̈ܐܬܐ ܕܒܬܐܒܝܠ. ܘܚܼܙܐ ܐܦ ܒܗܿܠܝܢ ܪ̈ܚܫܐ ܣܓܝ̈ܐܐ ܘܓܼܢܣ̈ܐ ܐܚܼܪ̈ܢܐ ܕܢܘܼ̈ܢܐ ܘܐܘܪ̈ܕܥܐ ܘܝܿܩܪ̈ܘܪܐ. ܘܐܚܪ̈ܢܝܬܐ ܣܓܝ̈ܐܬܐ ܕܥܒܪ̈ܢ ܠܚܝܠܐ ܕܡܠܬܐ ܘܠܟܡܝܘܬܐ ܕܡܢܼܝܢܐ. ܘܠܡܕܪܢܘܼܬܐ ܕܝܕܥܬܐ. ܕܐܝܬܝܗܝܢ ܘ݀ܫܟܝܼܚ̈ܢ ܒܥܠܡܐ ܗܿܢܐ܀ ܘܟܕ ܚܼܙܐ ܒܪܐܢܫܐ ܠܗܠܝܢ ܟܿܠܗܝܼܢ



Page 30



ܘܐܨܕ ܒܗܘܢܗ ܘܐܬܒܩܝܼ ܒܪܥܝܢܗ. ܘܐܬܼܒܝܢ ܒܚܘܼܫܒܗ. ܬܗܼܪ ܘܬܡܼܗ ܘܐܬܕܡܪ. ܘܬܘܼܒ ܐܥܒܼܕ ܚܝܠܐ ܟܣܝܐ ܕܟܝܿܢܐ ܡܠܝܼܠܐ ܕܒܗ. ܘܫܪܝ ܡܬܚܫܒ ܘܡܥܩܒ ܥܠ ܗܿܠܝܢ ܟܿܠܗܝܢ ܕܡܬܼܚ̈ܙܝܢ ܒܫ̱ܝܐ ܘܒܐܪܥܐ ܥܡ ܫܪܟܐ ܕܟܠܗܘܿܢ ܫܘܼܚܠ̈ܦܐ ܬܗܝܼܪ̈ܐ ܕܒܒܪܝܼܬܐ ܘܡܛܟܣܘܼܬܐ ܡܫܪܪܬܐ. ܘܠܐ ܡܬܼܒܠܒܠܢܝܬܐ ܕܩܘܝܿܡܗ ܕܥ݀ܠܡܐ. ܕܐܪܐ ܟܝ ܡܼܢ ܐܝܟܘ ܗܿܢܐ ܟܿܠ ܘܡܼܢ ܐܡܬܝ. ܘܡܼܢ ܡܢܐ ܘܡܛܠ ܡܿܢܐ. ܘܐܝܟܢܐ. ܘܥܕܡܐ ܠܐܡܼܬܝ. ܐܪܐ ܗܼܘ ܡܼܢ ܢܦܫܗ ܐܝܼܬܘ̄. ܐܘܿ ܡܢ ܐ̱ܚܪܝܢ ܐܬܼܩܝܡ. ܡܼܢ ܥ݀ܠܡ ܗܼܝ ܪܝܼܫܝܼܬܐ ܕܩܕܝܼܡܘܼܬܗ. ܐܘܿ ܐܝܼܬ ܐ̱ܚܪܝܢ ܕܪܝܼܫܝ ܘܩܕܡܝ ܡܢܗ. ܘܟܕ ܒܗܠܝܢ ܡܬܼܗܦܟ ܗܘܼܐ ܒܪܐܢܫܐ ܒܪ̈ܓܫܐ ܓܘ̈ܝܐ ܘܙܘ̈ܥܐ ܪ̈ܥܝܢܝܐ. ܘܐܟܡܐ ܕܐܝܼܬܘܗܝ ܟܝܿܢܐ ܟܣܝܐ ܕܒܗ ܫܦܝܐ ܘܕܟܝܐ ܘܢܗܝܼܪܐ ܘܡܩܒܠܢܐ ܕܗܘܢܐ ܘܕܝܼܕܥܬܐ. ܘܕ݀ܡܐ ܠܡܚܙܝܼܬܐ. ܕܟܡܐ ܕܡܬܼܡܪܟܐ ܒܟܝܿܢܗܿ ܕܬܫܼܬܦܐ ܘܬܬܼܡܪܩܝ ܘܢܬܼܚܙܐ ܒܗܿ ܟܿܠ ܐܣܟܝܼܡܐ ܘܓܘܢܐ ܘܨܘܼܪܬܐ ܕܩܕܡܝܗܿ ܚܬܝܼܬܐܝܼܬ ܘܕܠܐ ܫܘܼܚܠܦ. ܗܟܘܬ ܐܦ ܗܼܘ ܟܝܿܢܐ ܩܛܝܼܢܐ ܕܒܒܪܐܢܫܐ ܟܡܐ ܕܡܐܨܕ ܡܬܗܘܢܢܐܝܬ ܘܡܬܚܫܒ ܝܕܘܥܬܢܿܐܝܼܬ. ܡܬܕܿܟܐ ܘܫ݀ܦܐ ܘܢ݀ܗܪ ܘܚ݀ܙܐ ܘܡܕܪܟ ܫܪ̈ܒܐ ܘܚܝ̈ܠܐ ܘܟܝ̈ܢܐ ܘܝܕ̈ܥܬܐ ܘܚܟܼܡ̈ܬܐ ܕܡܼܢ ܕܩܝܼܡ ܠܐ ܡܬܕܪ̈ܟܢ ܗ̈ܘܝ ܠܗ. ܘܟܡܐ ܕܡܬܓܘܐ ܒܚܘܼܫ̈ܒܘ̄ ܘܡܼܬܗܘܢܢ܆ ܬܘܼܒ ܣܿܠܦ ܘܡܼܬܥܠܐ ܕܠܐ ܫܘܼܠܡ. ܗܿܝܕܝܢ ܕܢܼܚ ܒܪܥܝܢܗ ܣܘܼܟ̈ܠܐ ܐ̱ܚܪ̈ܢܐ ܘܫܪܝ ܡܼܬܒܩܐ ܗܘܼ ܒܗ ܘܡܥܩܒ ܥܠ ܝ݀ܬܗ. ܘܡܬܚܫܒ ܥܠ ܢܦܫܗ ܬܗܝܼܪܐܝܬ. ܘܣܿܓܝ ܡܬܕܡܪܢܐܝܬ. ܘܐܡܿܪ ܕܡܐ ܠܝ ܘܠܡܼܬܗܪ ܘܠܡܬܕܡܪܘ ܘܠܡܥܩܒܘܼ ܒܗܢܐ ܥ݀ܠܡܐ. ܕܣܓܝ ܪܒ ܘܿܪܘܝܼܚ ܘܠܐ ܡܬܕܪܟ ܡܼܢ ܪܒܘܼܬܗ ܘܣܓܝܘܼܬܗ. ܐܬ݀ܒܩܐ ܐܢܐ ܒܩܢܘܼܡܝ ܘܐܬܚܫܒ ܥܠ ܟܝܿܢܝ. ܕܡܢܐ ܡܕܡ ܐܝܿܬܝ. ܕܗܿܐ ܐܢܿܐ ܬܗܪܐ ܘܕܘܡܪܐ ܐܝܿܬܝ ܠܐ ܡܣܬܝܟܢܐ. ܘܫܪܝ ܩܕܡܐܝܬ ܡܼܢ ܒܪܘܝܘܼܬܗ ܕܠܒܪ ܡܥܿܩܒ ܘܡܐܨܕ ܘܬ݀ܗܪ. ܘܐܝܟܢܐ ܐܬܪܟܒ ܓܘܼܫܡܐ ܗܿܢܐ ܘܐܬܼܒܢܝ ܘܐܬܬܣܝܼܡ. ܐܝܿܟܢܐ ܪܫܐ ܐܬܩܼܒܥ. ܘܐܬܼܬܩܢܘ ܒܗ ܗܿܠܝܢ ܫܪ̈ܒܐ ܣܓܝ̈ܐܐ ܬܿܗܝܪ̈ܐ. ܐܝܿܟܐ ܝܼܥܐ ܣܥܪܐ ܘܚܦܝܗܿ ܠܩܪܩܦܬܐ ܒܝܼܥܬܢܿܝܬܐ ܘܗܕܪܗܿ. ܐܝܿܟܢܐ ܐܬܼܦ̈ܬܚܝ ܥܝ̈ܢܐ. ܘܐܬܬܣܝܼܡ ܒܗܿܝܢ ܗܿܢܐ ܢܘܼܗܪܐ ܕܬܕܡܘܼܪܬܐ. ܕܗܐ ܒܒܬܐ ܐܝܟ ܦܪܕܬܐ ܕܚܪܕܠܐ ܙܥܘܼܪܝܐ. ܘܚܿܙܝܐ ܗܕܐ ܟܠܗܿ ܫܛܝܼܚܘܼܬܐ ܪܘܝܼܚܬܐ. ܘܕܝܿܩܐ ܪܚܝܼܩܘܼܬܐ ܣܿܓܝܐܬܐ. ܠܡܢܐ ܫܘܚܠ̈ܦܐ ܣܓܝ̈ܐܐ ܒܗܿ ܘܬܼܗܪ̈ܐ ܡܬܗܪ̈ܢܐ. ܐܝܟܢ ܐܬܩܒ̈ܥܝ ܐܕ̈ܢܐ ܘܐܬܢܩܒܘ ܠܗܝܢ ܢܩ̈ܒܐ



Page 31



ܒܪܫܐ ܒܓܘ ܨܕܥܐ ܠܘܼܩܒܠ ܡܘܼܚܐ ܡܦܬܠܐܝܼܬ ܘܐܝܟ ܩܘܟܠܝܘܢ ܡܕܡ. ܐܝܿܟܢܐ ܬܘܼܒ ܬܪ̈ܥܐ ܠܣܘܩܐ ܒܢܚܝܼܪ̈ܐ ܡܼܢ ܠܬܚܼܬ ܠܥܼܠ. ܘܠܐ ܡܼܢ ܠܥܼܠ ܠܬܚܼܬ. ܕܠܡܐ ܢܦܠ ܒܗܝܢ ܡܕܡ ܘܢܐܚܫ ܐܢ̈ܝܢ. ܐܝܟܢܐ ܛܥܡܬܐ ܒܚܼܟܐ ܘܠܘܓܠܓܐ ܒܠܫܢܐ. ܘܩܿܠܐ ܡܼܢ ܩܢܝܐ. ܘܡܫܪܪܘܼܬܐ ܕܥܪ̈ܫܐ ܛܚܢ̈ܬܐ. ܘܣܕܝܼܪܘܼܬܐ ܒܫܢ̈ܐ ܡܦܣ̈ܩܢܝܬܐ. ܐܝܟܢܐ ܫܿܪܐ ܡܠܟܐ ܡܘܼܚܐ ܒܩܝܛܘܼܢܐ ܗܿܘ ܓܘܝܐ. ܬܚܝܬ ܩܘܼܒܬܐ ܗܕܐ ܫܒܝܼܚܬܐ ܠܓܘ ܡܼܢ ܬܪ̈ܥܐ ܗܿܠܝܢ ܡܥ̈ܠܝ ܫܪ̈ܒܐ ܕܬܕܡܘܼܪܬܐ ܘܡܦܩ̈ܝ ܣܘܥܪ̈ܢܐ ܕܕܘܼܡܪܐ. ܠܡܢܐ ܗܿܠܝܢ ܟܿܠܗܘܿܢ ܫܘܚܠ̈ܦܐ ܣܓܝ̈ܐܐ ܘܕܠܐ ܡܢܝܢ ܒܪܫܐ ܘܡܢܘ̈ܬܗ. ܐܝܟ ܕܐܦܠܐ ܐܫܟܼܚܘ ܠܡܣܝܟܘܼ ܒܢ̈ܝ ܐܣܘ̈ܬܐ ܕܦܓܪܐ ܒܣܿܓܝܼ ܟ̈ܬܒܐ ܘܡ̈ܠܐ. ܘܡܐܡܪ̈ܐ ܘܝܘܼ̈ܠܦܢܐ ܡܫܚ̈ܠܦܐ ܘܣܓܝ̈ܐܐ. ܐܝܟܢ ܬܘܼܒ ܨܘܪܐ ܐܫܬܪܪ ܒܝܢܬ݀ ܟܬܦ̈ܬܐ ܕܡܣܡ̈ܟܢ ܠܗ ܥܡ ܫܪܟܐ ܕܪܘܼܟܒܗ ܘܗܿܠܝܢ ܕܒܓܘܗ. ܐܝܟܢܐ ܐܬܡܼܬܚܘ ܨܝ̈ܠܐ ܘܕܪ̈ܥܐ ܘܒܝܢܬܗܘܢ ܫܪ̈ܝܬܐ ܠܡܬܟܦܦܘܼ ܘܠܡܼܬܦܫܛܘܼ ܥܡ ܘܐܪ̈ܝܕܐ ܘܓܕ̈ܐ ܕܒܗܘܢ. ܐܝܟܢ ܬܘܼܒ ܐܝܼܕ̈ܝܐ ܒܩܘ̈ܓܐ ܘܨܒܼܥ̈ܬܐ ܘܣܓܝ̈ܐܬܐ ܕܒܗܝܢ. ܥܡ ܡܥܒܕܢ̈ܘܬܐ ܬܗܝܼܪ̈ܬܐ ܘܣܥܘܼܪ̈ܬܐ ܐܘܡܢܘ̈ܬܐ ܘܟܬܝܼܒ̈ܬܐ ܡܫܚ̈ܠܦܬܐ ܕܒܗܘܢ. ܕܣܘܓܐܗ ܕܚܝܠܐ ܘܛܟܼܣܐ ܕܡܠܝܼܠܘܼܬܐ ܒܗܝܢ ܘܡܼܢܗܝܢ ܡܬܝܼܕܥ܆ ܐܝܟܢ ܚܕܝܐ ܘܕܬܕ̈ܝܐ ܘܟܪܣܐ ܘܚܨܐ ܘܐ̈ܠܥܐ ܘܗܕܡ̈ܐ ܕܫܪܟܐ. ܐܝܟܢ ܬܘܼܒ ܛܚܝ̈ܬܐ ܘܥܛܡ̈ܬܐ ܘܒܘܼܪ̈ܟܐ ܘܫܩ̈ܐ ܘܩܘܼܪ̈ܨܠܐ ܘܪ̈ܓܠܐ ܘܫܪ̈ܝܬܗܘܢ ܘܨܒܥ̈ܬܗܘܢ. ܘܣܓܝ̈ܐܬܐ ܕܒܗܘܢ ܥܡ ܫܪܟܐ ܕܪܘܼܟܒ ܗܕ̈ܡܐ ܘܓܪ̈ܡܐ ܘܓܝ̈ܕܐ ܕܪܘܟܒܗ ܕܦܓܪܐ. ܗܕ̈ܡܐ ܬܘܼܒ ܓܘܝ̈ܐ ܕܥ݀ܒܪܝܢ ܠܚܝܠܐ ܕܡܠܼܬܐ ܘܠܝܼܕܥܬܐ ܕܗܘܢܐ. ܐܝܟܢ ܬܠܝܢ ܒܩܢܝܐ܆ ܠܒܐ ܘܪܐܬܐ ܘܝܼܫܛܐ ܘܐܣܛܘܼܡܟ̈ܐ ܘܟܪ̈ܣܬܐ ܘܡ̈ܥܝܐ ܘܬܪܒܐ ܘܐܚܪ̈ܢܝܬܐ ܕܥܡܗܘܢ. ܐܝܟܢ ܬܘܼܒ ܣܝܡܐ ܟܒܪܕܐ ܡܪܐܢܐܝܬ ܡܼܢ ܝܡܝܼܢܐ. ܘܛܚܠܐ ܡܼܢ ܣܡܠܐ. ܘܟܘܼܠ̈ܝܬܐ ܡܟܐ ܘܡܟܐ. ܘܫܠܦܘܼܚܬܐ ܘܡܐܢ̈ܝ ܙܪܥܐ. ܥܡ ܡܥܒܕܢܘ̈ܬܐ ܬܗܝܼܪ̈ܬܐ ܕܢܦܫܐ ܡܠܝܼܠܬܐ ܕܒܗܝܢ. ܐ݀ܡܪ ܐܢܼܐ ܗܘܢܐ ܒܡܘܼܚܐ ܡܼܕܥܐ ܘܚܘܼܫܒ̈ܐ ܒܟܘܼܠ̈ܝܬܐ. ܚܡܼܬܐ ܒܠܒܐ. ܪܓܬܐ ܒܟܒܕܐ. ܥܡ ܐܚܪ̈ܢܝܬܐ ܣܓ̈ܝܐܬܐ ܕܡܥܒܕܐ ܡܠܝܠܘܬܐ ܒܗܘܢ. ܘܕܠܐ ܗܼܢܘܢ ܒܛܝܼܠܐ ܗ݀ܝ ܡܥܒܕܢܘܬܐ ܕܡܢܿܬܐ ܗܿܝ. ܐܝܟܐ ܐܢܘܢ ܘܐܝܟܢ ܣܝܼܡܝܢ ܐܪܒܥܐ ܟܘܼܡ̈ܘܼ ܐܘܟܝܬ ܚܠܼܛܐ ܗ̄ ܕܡܐ ܘܦܠܓܡܐ ܘܡܼܪܬܐ ܣܘܡܩܬܐ. ܐܘܟܝܬ



Page 32



ܚܪܘܥܬܐ. ܘܡܼܪܬܐ ܐܘܼܟܡܬܐ. ܥܡ ܫܪܟܐ ܕܣܿܓܝ̈ܐܬܐ ܕܬܘܼܩܢܗ ܕܦܓܪܐ. ܘܪܘܼܟܒ ܗܕܡ̈ܘܗܝ ܒܪ̈ܝܐ ܘܓܘܝ̈ܐ. ܐܝܟ ܕܐܡܝܼܪ ܥܠܝܗܘܢ ܒܟ̈ܬܒܐ ܣܓܝ̈ܐܐ ܕܐܝܦܘܩܪܐܛܝܣ ܘܕܒܝܬ ܓܠܝܢܘܣ. ܘܫܪܟܐ ܕܒܢ̈ܝ ܐܣ̈ܘܬܐ ܕܐܟܬܼܒܘ ܥܠ ܗܿܠܝܢ ܣܿܓܝܼ ܦܬܝܐܝܼܬ ܘܚܬܝܼܬܐܝܬ. ܘܗܿܠܝܢ ܡܿܢ ܚܘܼܫ̈ܒܐ ܕܥܠ ܦܓܪܐ ܒܠܚܘܼܕ. ܕܐܡܝܼܪ ܠܚܕ ܡܼܢ ܚܟܝܼܡ̈ܝ ܒܚܫܚ̈ܬܗ ܕܦܓܪܐ ܘܚ̈ܫܐ ܕܟܘܼܪ̈ܗܢܘ̄. ܕܚ̈ܝܐ ܠܡ ܕܟܿܠܗ ܡܬܼܚܐ ܕܙܒܢܐ ܕܚܝ̈ܘܗܝ ܕܐܢܫ ܟܪܝܢ ܘܙܥܘܪ̈ܝܢ ܘܠܐ ܣܿܦܩܝܢ ܠܡܐܠܦ ܘܠܡܼܕܥ ܐܘܼܪܟܗܿ ܘܣܓܝܐܘܬܗܿ ܘܪܘܝܼܚܘܼܬܗܿ ܐܘܡܢܘܼܬܐ ܕܥܠ ܟܘܪ̈ܗܢܘܗܝ ܕܦܓܪܐ ܒܠܚܘܼܕ. ܥܠ ܪܒܘܼܬܗܿ ܕܝܢ ܕܢܦܫܐ ܚܝܬܐ ܘܡܠܝܼܠܬܐ ܘܪܘܚܢܝܬܐ. ܐܘܟܝܼܬ ܗܘܢܐ ܝܕܘܼܥܬܢܐ ܕܒܢ. ܘܥܠ ܟܝܿܢܗ ܘܡܥܠܝܘܬܗ. ܘܚܫ̈ܝܗܝ ܘܪ̈ܓܫܘܗܝ. ܘܕܝ̈ܠܝܬܗ ܘܡܥܒܕܢܘ̈ܬܗ. ܘܫܪܟܐ ܕܝܼܕܥܬܐ ܕܥܠܘܗܝ ܘܡܠܼܬܐ. ܐܝܠܝܢ ܡ̈ܠܐ ܣ̈ܦܩܢ. ܘܐܝܠܝܢ ܡܐܡܪ̈ܐ ܡܣܝܟܝܢ. ܘܐܝܠܝܢ ܟ̈ܬܒܐ ܥ݀ܪܝܢ. ܘܡܼܢܘܼ ܡܘܦܐ. ܘܡܢܘܼ ܡܿܨܐ ܠܡܐܡܪ ܘܠܡܫܼܡܥ. ܐܝܟ ܕܐܦܠܐ ܟܿܠܗܘܢ ܚܟܝܼ̱̈ܐ ܩܕܡ̈ܝܐ ܕܒܝܬ ܢܡܪܘܕ ܬܠ̈ܡܝܕܝ ܝܘܢܝܛܘܿܢ ܩܛܝܼܢ ܗܘܢܐ. ܘܣܿܓܝܼ ܝܼܕܥܬܐ. ܘܐܦܠܐ ܦܝ̈ܠܠܘܣܘܦܐ ܥܬܝܼܩ̈ܐ ܕܡܼܢ ܐܓܐܬܐܕܡܘܿܢ ܘܐܣܩܠܝܦܝܕܝܣ. ܘܕܒܝܬ ܐܪܡܝܣ ܚܟܝܼܡ ܒܟܿܠ ܗܿܝ ܬܠ̈ܝܼܬܝ ܪ̈ܒܘܼܬܐ. ܘܕܒܝܬ ܦܝܬܐܓܘܪܘܿܣ. ܘܦܠܐܛܘܿܢ. ܘܥܘܪܙܠ ܡ̈ܠܐ ܘܡܠܦܢܘܼܬܐ ܡܠܝܼܠܬܐ ܘܩܛܝܼܢܬܐ ܘܣܿܓܝ̈ܐܬ ܡܢ̈ܘܬܐ ܕܐܪܝܣܛܘܛܐܠܝܣ.  ܥܡ ܣܓܝ̈ܐܐ ܕܩܕܡܝܗܘܢ ܘܥܡܗܘܢ ܘܒܬܪܗܘܢ. ܠܐ ܐܬܡܼܨܝܼܘ ܠܡܣܿܝܟܘܼ ܒܣܿܓܝܼ ܟ̈ܬܒܐ ܘܡܟܬܒܢܘ̈ܬܐ ܘܡܐܡܪ̈ܐ. ܟܝܿܢܗܿ ܕܢܦܫܐ ܡܠܝܼܠܬܐ ܘܝܕܘܼܥܬܢܝܬܐ. ܘܝܕ̈ܥܬܐ ܘܚܟܼܡ̈ܬܐ ܕܡܨܝܐ ܕܬܕܥܝ ܘܕܬܪܟܝ. ܘܐܝܟܢܐ ܡܿܨܝܼܢ ܗܘܼܘ ܕܢܣܝܟܘܢ ܒܢ̈ܝ ܥ݀ܠܡܐ ܗܿܢܢܐ. ܠܗܿܘ ܡܕܡ ܕܟܿܠܗ ܗܿܢ ܥ݀ܠܡܐ ܠܐ ܥܪܐ ܠܗ ܘܠܐ ܡܣܝܟ ܠܗ. ܘܐܝܼܬܘܗܝ ܗܘܢܐ ܕܒܪܐܢܫܐ. ܗܿܘ ܕܒܚܕ ܥܕܢܐ ܙܥܘܼܪ̈ܐ ܡܬܟܪܟ ܠܟܿܠܗܿ ܡܼܬܥܡܪܢܝܼܬܐ. ܘܡ݀ܛܐ ܠܟܿܠܗܘܿܢ ܣܘ̈ܦܐ. ܘܫܡܚ ܠܟܿܠܗܘܢ ܪ̈ܘܡܐ ܘܥܘܼܡܩ̈ܐ. ܘܥ݀ܡܕ ܒܬܗܘܼ̈ܡܐ ܥܡܝܼܩ̈ܐ ܕܟܿܠܗܘܢ ܝܡܡ̈ܐ. ܘܢ݀ܚܬ ܠܬܼ̇ܚܬ ܡܼܢ ܟܿܠܗܿ ܐܪܥܐ ܘܣܿܠܩ ܠܥܼܠ ܡܼܢ ܟܿܠܗܘܢ ܫܡ̈ܝܐ. ܘܠܐܘܼ ܐܝܼܬ ܗܘܼܐ ܐܝܟ ܗܿܢ ܥ݀ܠܡܐ ܪ̈ܒܘܼ ܐܚܪ̈ܢܐ ܒܟܿܠܗܘܿܢ ܗܘܼܐ ܒܚܕܐ ܫܥܐ ܘܠܐ ܡܬܥܘܟ ܗܘܼܐ. ܘܠܐ ܣܿܦܩܝܢ ܗܘܼܘ ܠܗ. ܐܠܘ ܬܘܼܒ ܐܝܼܬ ܒܟܝܿܢܗ ܠܡܼܣܩ ܘܠܡܼܬܥܠܝܘܼ ܠܪ̈ܘܡܐ ܠܐ ܡܬܼܡܫܚ̈ܢܐ ܘܠܡܕܪܟܘܼ ܟܝ̈ܢܐ ܠܐ ܡܣܼܬܝܟܢܐ. ܘܟܕ ܚܪ ܒܪ



Page 33



ܐܢܫܐ ܘܐܬܼܒܩܝܼ ܒܗܿܠܝܢ ܟܿܠܗܝܢ ܕܒܬܪ̈ܝܗܘܢ ܗܿܠܝܢ ܥܠ̈ܡܐ. ܥ݀ܠܡܐ ܪܒܐ ܕܐܝܼܬܝܗܿ ܒܪܝܬܐ ܗܿܕܐ. ܘܥ݀ܠܡܐ ܙܥܘܼܪܐ. ܕܐܝܼܬܘ̄ ܗܼܘ ܒܪܐܫܢܐ ܕܫܿܪܐ ܒܗ ܡܕܡ ܐܚܪܢܐ ܕܪܒ ܡܼܢ ܟܠܗܿ ܒܪܝܬܐ. ܘܚܙܼܐ ܘܐܕܪܟ ܒܗܘܿܢ ܒܗܿܠܝܢ ܬܪܝܢ ܥܠ̈ܡܐ ܫܪ̈ܒܐ ܣܓܝ̈ܐܐ. ܘܫܘܼܚܠ̈ܦܐ ܘܟܝ̈ܢܐ ܘܛܘܼܟܣ̈ܐ ܘܫܦܝܼܪܘܼܬ ܩܘܼܝ̈ܡܐ. ܘܐܚܪ̈ܢܝܬܐ ܕܠܐ ܡܣܼܬܝܟ̈ܢ ܘܠܐ ܡܼܨܝܐ ܕܟ݀ܠܗܝܢ ܢܼܬܐܡܪ̈ܢ ܗܿܫܐ. ܐܦܠܐ ܡܢ݀ܬܐ ܡܼܢܗܝܢ. ܕܠܐ ܬܬܼܡܬܚܝ ܠܗܿ ܡܠܼܬܐ ܣܿܓܝܼ ܘܬܫܼܛܪܝ ܘܬܐܩܪܝ ܥܠ ܫܡ̈ܘܥܐ. ܬܡܼܗ ܘܬܗܼܪ ܘܐܬܼܒܠܗܝ ܘܐܬܼܕܡܪ. ܘܫܪܝ ܬܘܼܒ ܡܬܚܫܒ ܝܬܝܪ ܩܛܝܢܐܝܬ. ܘܡܢܥܩܼܒ ܢܗܝܼܪܐܝܬ ܘܐܡܿܪ ܕܡܼܢ ܐܝܟܐ ܗܿܠܝܢ ܟ݀ܠܗܝܢ. ܐܪܐ ܗܿܠܝܢ ܟܿܠܗܝܢ ܠܐ ܡܬܕܪ̈ܟܢܝܬܐ ܘܠܐ ܡܣܼܬܝܟ̈ܢܝܬܐ ܕܝܼܠܝ ܘܕܒܝܼ ܒܟܝܿܢܝ ܘܒܩܢܘܼܡܝ. ܡܼܢ ܐܝܟܐ. ܡܢܘܼ ܒܪܼܢܝ. ܡܢܘܼ ܥܒܕܢܝ. ܡܢܘܼ ܬܩܢܢܝ. ܡܢܘܼ ܛܟ݀ܣ ܘܣܼܡ ܗܿܠܝܢ ܟܿܠܗܝܢ ܒܟܝܿܢܝ. ܡܼܢ ܐܝܟܘ ܕܘܼܡܪܐ ܗܿܢܐ ܠܐ ܡܣܼܬܝܟܢܐ. ܡܼܢ ܐܝܟܐ ܬܕܡܘܪܬܐ ܗܕܐ ܠܐ ܡܣܼܬܝܟܢܝܼܬܐ. ܡܼܢ ܐܝܟܐ ܐܬܼܟܢ̈ܫܝ ܒܝܼ ܗܿܠܝܢ. ܡܼܢ ܐܝܟܐ ܐܝܿܬܝ܆ ܘܡܢܘܼ ܐܝܬܼܝܢܝ ܠܗܘܿܝܐ. ܐܢܐ ܠܝܼ ܠܐ ܒܪܝ݀ܬ ܘܥܒܿܕܬ ܘܬ݀ܩܢܬ. ܕܗܿܐ ܡܼܢ ܩܕܡ ܡܘܠܕܐ ܕܝܠܝ ܠܐ ܝ݀ܕܥ ܐܢܼܐ ܘܠܐ ܡܬܼܥܗܕ ܐܢܼܐ. ܘܠܐ ܡܦܣ ܐܢܐܼ ܒܡܕܡ. ܘܐܢܿܐ ܡܼܢܝ ܘܥܠܝ ܠܐ ܗܘ݀ܝܬ. ܘܐܬܝܿܬ ܠܗܘܿܝܐ. ܘܠܗܿܕܐ ܬܫܒܘ̄ ܘܬܕܡܘܪܬܐ ܪܒܬܐ ܡܢܟܿܠ ܦܪܘܿܣ ܐ̱ܚܪܢܐ ܐܝܼܬܘ̄ ܗܿܝ ܕܒܪܢܝ ܘܥܒܼܕܢܝ ܘܐܬܩܼܢܢܝ ܘܐܝܬܼܝܢܝ ܠܗܘܝܐ. ܫܪܝܪܐܝܼܬ ܥܒܘܼܕܐ ܐܝܼܬ ܠܝܼ. ܘܠܘ ܒܠܚܘܕ ܕܒܼܪܢܝ ܘܐܬܩܼܢܢܝ. ܐܠܐ ܕܐܡܝܼܢܐܝܬ ܡܦܪܢܣ ܠܝܼ ܘܒܛܝܼܠ ܠܗ ܥܠ ܩܘܼܝܡ ܚܝ̈ܝ ܟܕ ܠܐ ܡܗܡܐ ܡܼܢܝ ܐܦܠܐ ܐܝܟ ܪܦܦܐ ܙܥܘܼܪܐ. ܘܗܿܢܐ ܡܕܡ ܟܣܝܐ ܘܢܗܝܼܪܐ ܘܝܕܘܼܥܬܢܐ ܕܐܝܬ ܒܝܼ ܡܼܢ ܠܓܘ. ܗܿܐ ܣ݀ܗܕܐ ܘܡܫܪܪ ܠܝ ܕܗܿܟܢ ܐܝܼܬܝܗܿ. ܘܡܪܐ ܐܝܼܬ ܠܝܼ ܘܒܪܘܼܝܐ. ܘܥܒܿܘܕܐ ܘܡܦܪܢܣܢܐ. ܘܗܼܘ ܟܝܿܢܗ ܕܗܿܢܐ ܡܕܡ ܪܘܼܚܢܝܐ ܘܡܠܝܼܠܐ ܘܢܗܝܪܐ ܕܒܝܼ. ܒܟܿܠܗ ܡܥܒܕܢܘܬܐ ܕܒܗ ܘܒܟܿܠܗ ܚܝܠܗ. ܪܓܬܗ ܘܝܐܝܼܒܘܼܬܗ ܠܘܬܗ ܕܗܿܝ ܒܿܪܘܝܐ ܗܿܐ ܣܘܚܐ ܘܠܗܝܼܩܐ ܘܪܓܝܓܐ. ܘܠܗ ܒܿܥܝܐ. ܘܡܐܚܒ ܟܝܿܢܗ ܟܝܢܐܝܬ ܘܪܚܡܼܬܢܐܝܬ. ܘܐܝܟ ܗܿܘ ܕܩܪܝܼܒܐ ܐ̱ܚܝܢܘܼܬܐ ܕܟܝܿܢܗ ܠܟܝܿܢܐ ܕܡܪܐ ܘܥܒܘܕܐ. ܘܡܕܡ ܕܡܘܼܬܐ ܘܨܠܡܐ ܐܝܬ ܒܗ ܡܼܢܗ. ܡܿܕܝܢ ܐܫܬܪܪܬ݀ ܘܐܬܝܕܥܬ݀ ܕܡܪܐ ܐܝܼܬ ܠܝܼ ܘܥܒܘܕܐ. ܐܢܿܐ ܒܪܐܢܫܐ. ܬܘܼܒ ܕܝܢ ܘܟܕ ܐܬܒܩܝܬ ܒܗܢ ܥ݀ܠܡܐ ܪܒܐ ܘܪܘܝܼܚܐ ܕܒܗ ܩܿܐܡ ܐܢܼܐ. ܘܒܬܗܪܐ ܪܒܐ ܕܡܛܟܣܘܬܗ ܘܕܘܡܪܐ ܪܒܐ ܕܫܦܝܪܘܬ ܩܘܝܡܗ ܘܒܟ݀ܠܗܝܢ ܗܿܠܝܢ ܕܐܬܐܡܼܪܗ ܡܼܢ ܠܥܼܠ ܟܐܡܬ ܗܘܼ ܒܪܢܫܐ ܡܼܬܚܫܒ



Page 34



ܘܐܡܿܪ. ܕܡܼܢ ܐܝܟܐ ܗܿܠܝܢ ܟܿܠܗܝܢ ܕܒܥܿܠܡܐ. ܡܐܠܠܘܢ ܗܼܘ ܗܿܢܐ ܘܗܠܝܢ ܕܒܗ ܕܐܪܐ ܗܘܼ ܡܼܢ ܢܦܫܗ ܐܝܼܬܘܗܝ ܐܝܟ ܐܘܛܘܡܐܛܘܿܢ ܡܕܡ ܕܡܼܢ ܨܒܘܼܬ ܢܦܫܗ. ܠܐ ܡܬܗܝܡܢܐ ܗܿܕܐ ܥܠ ܬܕܡܪ̈ܬܐ ܪܘܪ̈ܒܬܐ ܘܛܘܼܟ̈ܣܐ ܘܟܝ̈ܢܐ ܘܫܘܼܚܠ̈ܦܐ ܕܒܗ. ܡܼܢ ܟܿܠܦܪܘܿܣ ܬܘܼܒ ܡܕܡ ܐܝܼܬ ܕܩܕܝܡ ܠܗ. ܗܿܝ ܕܗܼܘ ܐܝܬܼܝܗ ܠܗܘܿܝܐ. ܘܒܪܝܗܝ ܘܥܒܕܗ ܘܬ݀ܩܢܗ ܘܛܟܼܣܗ ܒܗܿܕܐ ܡܠܚܡܘܼܬܐ ܬܗܝܼܪܬܐ ܘܫܦܝܼܪܬܐ. ܘܟܝܿܢܐ ܢܗܝܼܪܐ ܘܩܛܝܼܢܐ ܕܒܝܼ ܗܿܐ ܣܿܗܕ ܥܠܘܗܝ ܕܗܿܟܢ ܐܝܬܝܗܿ. ܘܐܝܟ ܕܐܢܿܐ ܐܫܬܪܪܬ݀ ܘܝܿܕܥܬ ܕܐܝܼܬ ܠܝܼ ܡܪܐ ܘܥܒܘܼܕܐ ܘܡܦܪܢܣܢܐ ܐܡܝܼܢܐ. ܗܟܘܬ ܐܦ ܠܗܢܐ ܪܒܐ ܘܪܘܝܼܚܐ ܡܪܐ ܐܝܼܬ ܠܗ. ܘܡܠܟܐ ܐܝܼܬ ܠܗܿܕܐ ܡܝܕܢܬܐ ܫܒܝܼܚܬܐ ܘܫܦܝܼܪܬܐ. ܘܡܛܟܣܢܐ ܘܡܕܒܪܢܐ ܘܡܦܪܢܣܢܐ. ܘܕܒܛܝܼܠ ܠܗ ܐܡܝܼܢܐܝܬ ܥܠ ܟܪܘܼܟܝܗ ܘܩܘܼܝܡܗ ܘܡܛܟܣܘܬܗ. ܘܠܐ ܡܼܨܝܐ ܕܢܗܡܐ ܡܼܢ ܝܨܝܼܦܘܼܬܐ ܕܥܠܘܗܝ ܚܕ ܪܦܦܐ ܙܥܘܼܪܐ. ܘܐܠܐ܆ ܟܿܠܗ ܐܒܿܕ ܗܘܼܐ ܘܡܬܚܒܠ. ܘܣܓܝܼ ܩܪܝܼܒ ܠܗ ܘܒܗ ܐܝܼܬܘ̄. ܘܒܟܿܠܗ ܥ݀ܠܡܐ ܟܿܠܗ ܥܒܘܕܐ ܫܟܝܼܚ ܘܩܪܝܼܒ ܐܝܟ ܢܦܫܐ ܠܦܓܪܐ. ܘܐܝܟ ܚܡܝܼܡܘܼܬܐ ܠܓܘܼܫܡܐ ܚܝܐ. ܗܿܐ ܐܚ̈ܝܐ ܚܒܝܼܒ̈ܐ ܘܪ̈ܚܝܼܡܐ ܟܿܠܗܘܿܢ ܕܒܥܡܪܬܐ. ܐܬܝܕܥܬ݀ ܘܐܫܬܪܪܬ݀ ܫܪܝܼܪܐܝܬ ܘܚܬܝܼܬܐܝܼܬ ܕܠܐ ܦܘܼܠܓ ܕܐܝܼܬ ܐܠܗܐ ܐܘܟܝܬ ܡܪܐ ܘܥܒܘܼܕܐ ܘܒܪܘܼܝܐ ܠܗܢܐ ܟܿܠ. ܗܿܐ ܥܩܒܢܢ ܘܒܚܢܢ ܘܐܬܼܒܩܝܼܢܢ ܒܟܬܒܗ ܕܟܝܿܢܐ. ܘܩܼܪܝܢܢ ܘܒܣܦܪܗ ܕܡܕܥܐ. ܘܝܼܠܦܢܢ ܘܝܼܕܥܢܢ ܕܐܝܼܬ ܐܠܗܐ ܠܗܢܐ ܟܿܠ. ܘܩܪܝܼܒ ܠܗܿ ܘܒܗ ܐܝܼܬܘܗܝ. ܥܠܗܿܝ ܡܿܨܐ ܡܦܪܢܣ ܘܣܿܦܩ ܠܒܛܝܼܠܘܬܗ ܕܥܠ ܟܿܠܗ. ܠܝܬ ܟܫܼܠܐ ܘܠܐ ܬܘܼܒ ܦܘܼܠܓܐ ܥܠ ܗܢܐ ܡܿܪܐ ܘܒܪܘܼܝܐ ܘܡܦܪܢܣܢܐ. ܗܿܘ ܐܝܬܝܼ ܟܿܠ ܠܗܘܿܝܐ. ܘܡܿܨܼܐ ܚܝܼܠ ܟܿܠ. ܘܗܿܠܝܢ ܡܿܢ ܒܗܿܢܐ ܩܦܠܐܘܢ ܐܬܚܘ̈ܝܼܝܢ ܡܼܢ ܟܝܿܢܐ ܘܡܼܢ ܝܼܕܥܬܐ ܟܝܢܝܿܬܐ ܕܐܝܼܬ ܐܠܗܐ. ܘܬܘܼܒ ܐܢܢ ܨܒܿܐ ܗܼܝ ܥܠܼܬܐ ܕܟܿܠܗܝܢ ܘܒܪܘܝܐ ܕܟܿܠ. ܬܘܼܒ ܣܿܓܝܼ ܡܚܘܝܢܢ ܥܕܟܝܠ ܒܟܿܠܗܘܿܢ ܩܦ̈ܠܐܐ ܘܡܐܡܪ̈ܐ ܕܩܕܡܝܢ ܥܠ ܐܝܼܬܘܼܬܗ ܘܥܠ ܣܓܝ̈ܐܬܐ ܕܡܬܕܪ̈ܟܢ ܠܟܝܿܢܢ ܡܛܠܬܗ. ܘܐ݀ܠܨܐ ܠܢ ܡܢܟܿܠܦܪܘܿܣ ܝܼܕܥܬܗܝܢ. ܘܗܿܝ ܕܐܡܼܪܢܢ ܥ݀ܠܡܐ ܪܒܐ ܘܙܥܘܼܪ̈ܐ ܡܬܪ̈ܓܫܢܐ. ܘܕܚܕ ܗܿܘ ܪܒܐ. ܗܿܢ ܥ݀ܠܡܐ ܪܒܐ ܐܝܼܬܘ̄. ܘܐܚܪܢܐ ܥ݀ܠܡܐ ܙܥܘܼܪ̈ܐ ܒܪܐ̱ܢܫܐ ܐܝܼܬܘ̄. ܕܐܝܿܟܢܐ ܕܝܢ ܐܝܼܬܘ̄ ܗܿܘ ܒܪܐܢܫܐ ܥ݀ܠܡܐ ܙܥܘܼܪ̈ܐ. ܗܟܘܬ݀ ܒܫܪ̈ܒܐ ܕܩܕܡܝܢ ܡܚܘܝܐ ܡܠܼܬܐ ܐܝܟܐ ܕܨ݀ܒܐ ܒܪܘܼܝܐ ܘܡܬܩܢܢܐ. ܬܘܼܒ ܘܥܠ ܣܓܝ̈ܐܬܐ ܕܡܼܬܒܥ̈ܝܢ ܘܚܫܚ̈ܢ ܠܩܘܝܡܐ



Page 35



ܕܨܠܡܗ ܕܫܪܪܐ. ܐܢܕܝܢ ܘܐܢܫ ܡܼܢ ܚܟ̈ܝܼܡܐ ܘܪ̈ܚܡܝ ܡ̈ܠܐ ܣܩܝܼ̈ܠܬܐ. ܢܦܓܼܥ ܘܢܩܼܪܐ ܠܗܕܐ ܡܟܬܒܢܘܬܐ ܓܘܢܝ݀ܬܐ ܘܢܼܚܙܐ ܕܠܐ ܣܩܝܼܠܐ ܡܠܼܬܐ ܒܚܟܼܡܬܐ ܕܦܝܼܠ̈ܠܘܣܘܦܐ ܡܬܼܚܫܚ ܒܟܪ̈ܝܬܐ ܕܚܿܒ̈ܫܢ ܐܪ̈ܝܼܟܬܐ. ܘܩܦܝܼܣ̈ܬܐ ܕܡܬܦܫ̈ܛܢ ܠܣܿܓܝܼ ܡܬܝܚ̈ܬܐ ܐܝܟ ܛܟܼܣܐ ܕܡܠ̈ܦܢܘܬܐ ܕܓܪ̈ܡܛܝܩܝܐ ܘܣܘܼܦܣ̈ܛܐ ܕܒܝܬ ܐܪܝܣܛܘܿܛܠܝܣ ܘܟܢܘ̈ܬܗ. ܘܐܝܟ ܥܘܪܙܠ ܡܼ̈ܠܝܗܘܢ ܥܡܘ̈ܛܬܐ. ܘܪܘܼܟܒ ܦܼ̈ܠܐܬܗܘܢ ܚܫܘܟ̈ܬܐ. ܘܐܝܟ ܫܪܟܐ ܕܦܘܐܝ̈ܛܐ ܘܡܟܬܒ̈ܢܐ ܕܡܼܢ ܒܝܬ ܝܘܢ. ܡܼܬܟܫܦܝܢܢ ܠܚܟܝܼܡܘܼܬܗ ܕܠܐ ܢܼܥܕܘ ܘܢܩܛܪܓ ܠܣܝܘܿܡܐ ܦܫܝܼܛܐ ܘܬܚܘܼܒܐ. ܒܗܿܝ ܕܠܘ ܥܠ ܗܿܠܝܢ ܒܛܝܠ ܠܗ ܕܢܨܒܬ ܡ̈ܠܐ ܣܩܝܼܠ̈ܬܐ. ܘܢܩܦܘܣ ܡܐܡܪ̈ܐ ܘܢܚܼܒܘܫ ܣܘܼܟ̈ܠܐ ܘܢܪܟܒ ܡܬ̈ܠܐ ܘܢܼܬܚܫܚ ܒܦܼ̈ܠܐܬܐ. ܘܢܥܟܪ ܠܩܪ̈ܘܝܐ  ܢܓܼܠܘܙ ܡܢ ܚܬܝܼܬܘܼܬܐ ܠܣܓܝ̈ܐܐ. ܡܛܠ ܕܡܠܼܬܐ ܦܝܠܠܘܣܘܼܦܝܬܐ ܣܝܘܡܘܼܬܐ ܓܪܡܛܝܩܝܬܐ. ܠܚܕܚܕ̈ܢܐ ܕܠ̈ܝܠܐ ܪܚܝܡܐ.  ܐܢ ܟܝܬ ܘܡܗܢܝܐ. ܠܣܓܝ̈ܐܐ ܕܝܢ ܡܐܠܠܘܢ ܠܣܘܓܐܗܘܢ ܕܒܢܝ̈ܢܫܐ ܥܣܩܬ݀ ܠܣܘܼܟܠܐ ܐܝܼܬܝܗܿ ܘܠܐ ܡܗܢܝܢܝܼܬܐ. ܡܠܼܬܐ ܕܝܢ ܦܫܝܼܛܬܐ ܘܫܚܝܼܡܿܬܐ ܘܣܝܘܼܡܘܬܐ ܡܦܫܩܬܐ. ܢܗܝܼܪܬܐ ܗܿܝ ܘܦܫܝܼܩܬ݀ ܠܣܘܼܟܠܐ. ܘܠܟܿܠܗ ܓܘܐ ܕܒܢܝ̈ܢܫܐ ܡܬܢܣܒܢܝܼܬܐ ܘܡܗܢܝܢܝܼܬܐ. ܠܚܟܝܡ̈ܐ ܘܠܗܕܝܘ̈ܛܐ. ܠܝܕܘܥ̈ܬܢܐ ܘܠܒܘܼܪ̈ܐ ܘܠܥܪ̈ܝܡܐ ܘܠܦܫܝܼ̈ܛܐ. ܘܚܢܢ ܢܝܼܫܢ ܡܼܢ ܥܠܬ݀ ܚܘܼܒܐ ܐܠܗܝܐ ܘܫܪܝܼܐ ܕܠܘܬ ܐܚ̈ܝܢ ܘܗܕ̈ܡܝܢ ܒܢܝ̈ܢܫܐ ܟܿܠܗܘܿܢ ܫܘ̈ܝܼܝܼ ܠܢ ܒܒܪܝܬܐ ܘܒܟܝܿܢܐ ܘܒܓܢܼܣܐ. ܘܬܚܝܼܬ ܡܪܘܼܬܐ ܘܒܛܝܼܠܘܬܐ ܘܡܦܪܢܣܢܘܬܐ ܕܡܪܐ ܛܒܿܐ ܘܡܪܚܡܢܐ. ܗܿܘ ܕܨ݀ܒܐ ܕܟܿܠܗܘܿܢ ܒܢܝ̈ܢܫܐ ܢܚܘܿܢ ܘܠܝܕܥܬܐ ܕܫܪܪܐ ܢܐܬܘܿܢ. ܘܠܐ ܒܛܝܼܠ ܠܢ ܥܠ ܩܘܼܠ̈ܣܐ ܡܫܒܚ̈ܢܐ. ܘܠܐ ܥܠ ܝܘܬܪ̈ܢܐ ܥܒܘܼܪ̈ܐ. ܡܚܪ ܓܝܪ ܡܫܼܬܪܝܢܢ ܡܼܢ ܚܝ̈ܐ ܗܿܠܝܢ ܥܒܘܼܪ̈ܐ. ܘܡܫܢܝܢܢ ܡܼܢ ܥ݀ܠܡܐ ܗܿܢܐ ܓܫܝܼܡܐ ܘܡܪܟܒܐ. ܘܠܐ ܩܘܼܠ̈ܣܐ ܡܗܢܝܢ ܠܢ. ܐܦܠܐ ܝܘܬܪ̈ܢܐ ܡܿܛܝܢ ܠܘܬܢ. ܐܠܐ ܒܠܚܘܼܕ ܥܘܼܗܕܢܐ ܛܒܿܐ ܒܡܠܼܬܐ ܕܨܠܘܿܬܐ ܕܟܿܠ ܕܦܿܓܥ ܒܗܿܠܝܢ. ܡܿܢ ܕܗܘܼ ܐܝܼܬܘ̄ ܡܼܢ ܟܿܠܗܘܢ ܥܡܼܡ̈ܐ ܢܒܼܥܐ ܥܠܝܢ ܪ̈ܚܡܼܐ ܒܪܘܝܐ ܘܥܒܘܼܕܐ ܕܟܠܢ. ܗܿܘ ܕܠܗ ܡܬܬܚܝܼܒܐ ܬܫܼܒܘ̄ ܘܬܘܕܝܬܐ ܘܣܓܕܬܐ ܘܩܘܼܒܠܛܝܒܘܬܐ ܡܼܢ ܟܿܠ. ܡܫܒܚ ܫܡܗ ܡܫܒܚܐ. ܡܒܪܟܐ ܡܪܘܼܬܗ. ܡܪܡܪܡ ܐܘܚܕܢܗ . ܣܓܝܼܕ ܐܝܼܩܪܗ. ܡܫܒܚ ܒܥܒܘܼܕܘܬܗ. ܬܡܝܼܗ ܒܒܪܘܝܘܼܬܗ. ܛܘܒܬܢ ܒܨܒܝܿܢܗ. ܚܟܝܼܡ ܒܝܼܕܥܬܗ. ܥܬܝܼܪ



Page 36



ܒܡܘܗܒ̈ܬܗ ܠܐ ܡܣܼܬܝܟܐ ܪܒܘܼܬܗ. ܠܐ ܡܬܕܪܟܐ ܐܝܼܬܘܼܬܗ. ܠܐ ܡܬܼܡܫܚܐ ܣܿܥܘܪܘܬܗ. ܠܟ ܡܪܢ ܒܪܘܝܐ ܘܥܒܘܕܢ ܡܫܒܚܝܼܢܢ ܘܡܘܕܝܢܢ ܘܣܓܕܝܢܢ ܠܟ ܡܪܡܪܡܝܢܢ ܘܡܗܕܪܝܢܢ. ܘܡܒܪܟܝܢܢ ܘܡܘܪܒܝܢܢ ܠܟ ܘܡܩܠܣܝܢܢ ܘܡܗܠܠܝܼܢܢ. ܒܟ ܡܗܝܡܢܝܼܢܢ ܕܐܢܬ ܗܘܼ ܡܪܐ ܘܡܠܟܐ ܘܐܚܝܼܕܐ ܕܟܿܠܢ. ܠܐ ܡܪܝ ܬܪܓܙ ܥܠܝܢ ܕܐܡܼܪܚܢܢ ܠܡܥܩܒܘ ܥܠ ܐܝܼܬܘܼܬܟ. ܠܐ ܡܪܝ ܬܚܝܒ ܠܢ ܕܣܥܝܢܢ ܠܡܒܚܢܘ ܥܠ ܡܪܘܬܟ. ܠܐ ܡܪܝ ܬܕܚܘܩ ܠܢ ܕܐܬܩܪܒܢܢ ܕܢܒܨܐ ܠܒܪܘܝܘܼܬܟ. ܐܢܬ ܡܪܝ ܒܪܝܬ ܒܢ ܟܝܿܢܐ ܡܪܚܐ ܘܠܐ ܡܬܼܠܒܟܢܐ ܕܣܿܥܐ ܠܡܼܬܥܠܝܘ ܠܘܬܟ. ܐܢܬ ܡܪܝ ܬܩܢܼܬ ܒܢ ܗܘܢܐ ܡܠܝܼܠܐ ܒܕܡܘܼܬ ܨܠܡܟ ܡܫܒܚܐ ܘܩܕܝܼܫܐ ܘܠܐ ܡܬܕܪܟܢܐ ܘܠܐ ܡܼܬܚܙܝܢܐ ܘܠܐ ܡܬܦܫܩܢܐ. ܐܢܬ ܡܪܝ ܝܗܼܒܬ ܠܢ ܚܐܪܘܬܐ ܡܫܠܛܬܐ ܡܠܟܬܐ ܠܐ ܡܬܼܥܨܢܝܬܐ ܕܗܡܣܬ݀ ܒܟܿܠ ܪܘܪ̈ܒܢ. ܘܡܡܣܪܬ݀ ܥܠ ܟܿܠ ܕܚܠ̈ܢ. ܒܚܘܼܒܐ ܗܿܝ ܡܪܝ ܐܬܠܒܒܢܢ ܕܢܬܩܪܒ ܠܘܬ݀ ܡܬܼܩܪܒܢܘܬܟ. ܒܚܡܼܬܐ ܡܪܝ ܐܫܿܬܓܪܢܢ ܘܐܡܿܪ ܚܢܢ ܕܢ݀ܣܩ ܠܘܬ݀ ܠܐ ܡܼܬܡܿܫܚܢܘܬܟ. ܥܠ ܣܒܪܐ ܕܒܣܝܼܡܘܼܬܟ ܐܬܬܟܠܢܢ ܐܘ̃ ܛܒܿܐ ܘܒܣܝܼܡܐ. ܡܪܚܡܢܐ ܘܡܪܚܦܢܐ ܕܢܼܬܥܿܠܐ ܠܘܬ݀ ܠܐ ܡܬܕܪܟܢܘܬܟ. ܒܪܝܟ ܐܢܬ ܡܼܢ ܟܿܠ ܘܡܫܒܚ ܠܥܿܠܡ ܥܿܠܡܝܢ ܕܠܐ ܫܘܼܠܡ ܐܡܝܢ܀ ܘܒܗܿܠܝܢ ܫܠܼܡ ܩܦܠܐܘܢ ܕܐܪܒܥܐ ܒܝܕ ܐܠܗܐ ܕܗܕܝ܀

ܥܡ ܐܠܗܐ ܕܡܚܟܡ ܩܦܠܐܘܢ ܕܚܡܫܐ܆ ܥܠܗܿܝ ܕܐܢ ܚܕ ܐܝܬܘܗܝ ܐܠܗܐ ܐܘܿ ܣܓܝ̈ܐܐ ܐܝܼܬܝܐ ܝܼܚܝܼܕܝܐ ܘܟܝܿܢܐ ܠܚܘܼܕܝܐ ܘܐܘܣܝܐ ܠܐ ܡܬܼܕܡܝܢܝܬܐ ܘܠܐ ܡܬܼܦܫܩܢܝܼܬܐ. ܠܐ ܡܼܬܕܪܟܢܝܼܬܐ. ܡܪܐ ܓܢܝܼܙܐ ܘܡܠܟܐ ܡܫܒܚܐ. ܘܐܚܝܼܕܐ ܡܿܨܼܐ ܚܝܠ ܟܿܠ. ܒܪܘܼܝܐ ܛܒܿܐ. ܘܥܿܒܘܕܐ ܚܟܝܼܡܐ. ܘܡܦܪܢܣܢܐ ܥܬܝܼܪܐ ܐܘܿ ܪܫܝܼܬܐ ܡܬܘܼܡܝܬܐ ܘܩܕܝܼ̱ܘܼܬܐ ܕܠܝܬ ܠܗܿ ܫܘܼܪܝܐ ܘܠܐ ܡܬܕܪܟܐ. ܘܠܐ ܗܿܘܐ ܠܗܿ ܫܘܼܠܡܐ. ܐܘ̃ ܥܠܼܬܐ ܛܒܿܬܐ ܕܥܼܠܬ݀ ܟܿܠ ܥ̈ܠܠܢ. ܕܠܝܬ ܠܟܝ ܨܠܡܐ ܡܬܝܕܥܢܐ. ܘܠܐ ܕܡܘܼܬܐ ܡܬܚܙܝܿܢܝܼܬܐ. ܘܠܐ ܬܚܘܝܼܬܐ ܡܼܬܦܫܩܿܢܝܼܬܐ. ܐܘ̃ ܐܝܼܬܘܼܬܐ ܡܬܘܼܡܝܬܐ ܕܠܝܬ ܪܫܝܼܬܐ ܠܐܝܼܬܘܬܗܿ. ܘܡܥܠܝܘܼܬܐ ܪܡܬܐ ܕܠܝܬ ܠܥܠ ܡܢܼܗܿ ܐܦܠܐ ܕܩܪܝܼܒ ܠܘܥܕܗܿ. ܘܥܘܼܡܩܐ ܕܠܝܬ ܓܫܐ ܠܥܡܝܼܩܘܼܬܗ. ܘܠܐ ܣܘܦܐ ܠܬܗܘܼܡܘܼܬܗ. ܐܘ̃ ܝܼܚܝܼܕܝܐ ܒܠܚܘܼܕܝܘܬܐ ܡܬܘܡܿܝܬܐ ܒܐܝܼܬܘܼܬܐ. ܘܠܐ ܡܼܬܕܪܟܢܐ ܒܓܢܝܼܙܘܼܬܐ. ܐܘ̃ ܛܒܿܐ ܒܡܪܢܝܘܬܐ ܘܚܟܝܼܡܐ



Page 37



ܒܒܪܘܝܘܬܐ ܘܥܬܝܼܪܐ ܒܡܦܪܣܢܘܬܐ. ܐܘ̃ ܡܪܚܡܢܐ ܒܟܝܿܢܐ ܘܡܪܚܦܢܐ ܒܣܥܘܼܪܘܬܐ. ܘܫܦܝܼܥ ܒܡܘܗ̈ܒ̄ ܗܿܒ ܘܫܟܢ ܘܐܥܼܬܪ ܠܢ ܨܪ̈ܝܼܟܐ ܘܡܣܟ̈ܢܐ ܘܣܢܝܼ̈ܩܐ. ܨܪ̈ܝܼܟܝ ܒܟܝܿܢܐ ܐܟܡܐ ܕܫܦܪ ܠܨܒܝܿܢܟ ܘܦܩܕܐ ܡܪܘܘܬܟ ܘܝ݀ܕܥܐ ܚܟܼܡܬ݀ ܬܪܥܝܼܬܟ ܕܦܩܚܐ ܠܢ ܘܥܕܪܐ ܠܢ ܘܡܚܟܡܐ ܠܢ ܟܕ ܠܐ ܫܿܘܝܢܢ ܥܠ ܠܚܘܕܝܘܼܬ݀ ܡܪܘܼܬܟ ܘܠܐ ܡܫܘܬܦܘܼܬ ܫܘܼܠܛܢܟ ܘܠܐ ܡܕܡܝܘܼܬ ܟܣܝܘܼܬܟ. ܛܒܿ ܐܢܬ ܒܟܝܿܢܟ ܡܪܢ. ܚܟܝܼܡ ܐܢܬ ܒܣܥܘܪ̈ܘܬܟ. ܥܬܝܼܪ ܐܢܬ ܘܫܦܝܼܥ ܒܡܘܗ̈ܒܬܟ. ܠܘ ܟܕ ܡܡܪܚܝܼܢܢ ܒܿܨܝܢܢ. ܘܠܘ ܟܕ ܣܿܥܝܢܢ ܡܥܩܒܝܼܢܢ. ܘܠܘ ܟܕ ܫ݀ܛܝܢܢ ܡܒܚܢܝܼܢܢ. ܐܠܐ ܡܘܕܝܢܢ ܟܕ ܠܐ ܡܬܟܫܠܝܼܢܢ. ܘܡܗܝܡܢܝܢܢ ܟܕ ܠܐ ܡܼܬܦܼܠܓܝܼܢܢ. ܘܡܫܒܚܝܼܢܢ ܟܕ ܠܐ ܫܿܠܝܢܢ. ܐܠܐ ܒܿܥܝܢܢ ܡܼܢ ܡܪܚܡܢܘܼܬܟ. ܡܪܐ ܛܒܿܐ ܘܒܣܝܼܡܐ ܕܟ݀ܠܢ. ܚܟܡ ܡܪܝ ܠܗܕܝܘܼܛܘܬܢ ܥܠ ܠܚܘܼܕܝܘܼܬ ܡܪܘܬܟ ܠܚܘܕܝܿܬܐ ܕܐܡܝܼܢܐܝܬ ܘܕܠܐ ܫܘܼܠܡ ܢܿܘܕܐ ܘܢܣܓܘܕ ܘܢ݀ܫܒܚ ܠܡܠܟܘܼܬܟ ܚܕܢܝܿܬܐ ܡܠܟܘܬ ܟܿܠ ܡܠܟ̈ܘܢ ܘܡܪܬ݀ ܟܠ ܥܿܠܡܝܢ. ܕܐܚܝܼܕ ܐܢ̱ܬ ܟܿܠ ܫܘܼܠܛܢ ܠܥܿܠܡܥܠܡܝܼܢ ܐܡܝܢ܀ ܒܩܦܠܐܘܢ ܕܥܒܼܪ ܐܬܚܘܝܬ ܡܢ ܟܝܿܢܐ ܘܚܘܼܫ̈ܒܐ ܟܝ̈ܢܝܐ ܕܒܢ. ܕܫܪܝܼܪܐܝܼܬ ܐܝܼܬ ܐܠܗܐ. ܐܘܟܝܬ ܡܪܝܐ ܘܒܪܘܼܝܐ ܘܡܦܪܢܣܢܐ ܠܗܢܐ ܟܠ܀ ܗܿܫܐ ܬܘܼܒ ܡܛܠ ܚܬܝܼܬܘܼܬܗ ܕܫܪܪܐ. ܬܘܼܒ ܡܥܩܒܐ ܡܠܼܬܐ. ܘܡܒܚܢܢܐ ܬܪܥܝܼܬܐ. ܘܒܿܨܝܐ ܡܚܫܒܬܐ. ܕܐܪܐ ܟܝ ܚܕ ܗܼܘ ܡܪܐ ܘܒܪܘܝܐ ܘܡܦܪܢܣܢܐ ܕܗܢܐ ܟܿܠ. ܐܘܿ ܬܪܝܢ. ܐܘܿ ܬܠܬܐ. ܐܘܿ ܣܓܝ̈ܐܐ. ܘܟܿܠܚܕ ܡܢܗܘܢ ܡܕܡ ܡܕܡ ܒܪܐ ܘܥܒܿܕ ܘܡܦܪܢܣ. ܘܟܿܠܚܕ ܡܢܼܗܘܢ ܫܘܠܛܢܐ ܥܠ ܡܕܡ ܕܐܝܼܬ ܠܗ ܘܬܚܘܼܡܐ ܐܚܝܼܕ ܘܡܕܒܪ. ܕܗܿܐ ܚܿܙܝܢܢ ܒܥ݀ܠܡܐ ܫܘܼܚܠ̈ܦܐ ܣܿܓܝ̈ܐܐ. ܢܘܼܗܪܐ ܘܚܫܘܿܟܐ. ܣܬܘܐ ܘܩܝܛܐ. ܫܟܝܼܚܘܬܐ ܘܓܠܝܼܙܘܬܐ. ܐܝܼܬܘܼܬܐ ܘܡܬܬܪܝܼܡܢܘܼܬܐ. ܚܘܼܠܡܢܐ ܘܟܘܼܪܗܢܐ. ܩܘܼܝܡܐ ܘܚܘܼܒܠܐ. ܪܘܼܟܒܐ ܘܫܪܝܐ. ܐܘܝܘܼܬܐ ܘܣܩܘܼܒܠܝܘܬܐ. ܢܘܼܪܐ ܘܡ̈ܝܐ. ܥܦܪܐ ܘܪܘܼܚܐ. ܚܝ̈ܐ ܘܡܘܬܐ. ܥܡ ܣܿܓܝ̈ܐܬܐ ܐ̱ܚܪ̈ܢܝܬܐ ܕܠܐ ܡܬܚܒܫ̈ܢ ܬܚܝܼܬ ܣܟܐ. ܘܠܐ ܢܦܠ̈ܢ ܬܚܝܼܬ ܡܼܢܝܢܐ ܕܡܬܚܫܒܐ ܬܪܥܝܼܬܐ ܘܡܬܗܓܓܐ ܘܒ݀ܨܝܐ. ܗܿܫܐ ܕܝܢ ܡܼܢ ܡܢܘܼ ܢܐܠܦ. ܡܼܢ ܡܿܢ ܢ݀ܫܡܥ ܥܠ ܗܿܠܝܢ. ܠܡܢܘܼ ܢܿܗܝܡܢ. ܡܼܢ ܐܝܟܐ ܢ݀ܕܥ. ܐܝܢܐ ܢܫܬܪܪ. ܘܐܝܼܟܢ ܢ݀ܬܚܟܡ. ܕܗܿܐ ܠܚܕܕ̈ܐ ܠܐ ܫܡܥܝܼܢ ܘܠ̈ܚܕܕܐ ܠܐ ܡܗܝܡܢܝܢܢ. ܘܡܼܢ ܚܕ̈ܕܐ ܠܐ ܡܬܛܦܝܼܣܝܼܢܢ ܒܗܿܝ ܕܠܟ̈ܬܒܐ ܕܚܕ̈ܕܐ ܠܐ ܡܩܒܠܝܼܢܢ. ܘܠܡܠܒܢܘܼܬܐ ܠܐ ܫܿܠܡܝܢܢ. ܘܠܡܼ̈ܠܐ ܠܐ ܡܫܪܝܼܢܢ. ܡܕܝܢ



Page 38



ܡܼܢ ܐܝܟܐ ܢܐܠܦ.  ܒܐܝܢܐ ܟܬܒܐ ܢܩܼܪܐ. ܒܐܝܢܐ ܣܦܼܪܐ ܢܬܼܗܓܐ. ܠܝܬ ܟܬܒܐ ܕܫܪܝܪ. ܘܠܐ ܣܦܼܪܐ ܕܚܬܝܼܬ. ܘܠܐ ܡܠܦܢܐ ܕܡܬܗܝܡܢ. ܐܝܟ ܐܒܐ ܫܪܝܼܪܐ ܕܟ݀ܠܢ. ܟܬܒܐ ܓܘܢܝܐ ܕܟܿܠܢ. ܡܠܦܢܐ ܚܟܝܼܡܐ ܘܡܢܗܝܡܢܐ ܕܥܠ ܟ݀ܠܢ. ܗܢܐ ܕܝܢ ܐܝܼܬܘܗܝ ܟܝܿܢܐ. ܕܡܢܗ ܟܿܠܢ ܘܒܗ ܟܿܠܢ. ܘܬܚܝܼܬ ܫܘܼܠܛܢܗ ܘܡܦܪܢܣܢܘܼܬܗ ܟܿܠܢ ܒܗ ܢܗ ܢܩܼܪܐ. ܒܗ ܢܼܬܗܓܐ. ܒܗ ܢ݀ܗܪܘܓ. ܘܡܢܗ ܢܿܐܠܦ ܢܗܝܼܪܐܝܼܬ ܘܚܬܝܼܬܐܝܼܬ ܘܫܪܝܼܪܐܝܬ.  ܥܠܗܿܝ ܕܝܢ ܕܚܕ ܗܼܘ ܡܪܐ ܘܒܪܘܼܝܐ ܘܡܦܪܢܣܢܐ ܐ ܘܿ ܣܓܝ̈ܐܐ. ܐܝܟܢ ܕܝܢ ܢܿܩܪܐ ܒܗ ܒܟܝܿܢܐ ܘܢܬܗܓܐ. ܐܡܿܪܝܢܢ. ܚܢܢ ܗܿܟܝܠ ܒܢ̈ܝܢܫܐ ܗܿܢܘܢ ܕܐܫܬܼܟܚܢܢ ܒܗܕ ܦܩܥܬܗ ܕܥ݀ܠܡܐ. ܘܐܬܼܚܫܒܢܢ ܘܒܢܝܢܢ ܒܝܬܐ ܠܣܘܼܬܪ ܦܓܪܢ. ܘܐܬܚܫܒܢܢ ܕܐ݀ܠܨܐ ܥܠ ܐ̱ܚܪܢܐ ܠܗܿܘ ܟܣܝܐ ܕܐܝܼܬ ܒܢ ܕܐܝܼܬܝܗܿ ܢܦܫܢ. ܘܟܕ ܫܪܝܢܢ ܠܡܒܢܝܗ ܠܒܝܬܐ ܢܦܢܫܐ ܕܢܦܫܐ. ܫܪܝܼܢܢ ܠܡܟܢܫܘܼ ܐܕ̈ܫܐ ܕܚܿܫܚܝܢ ܠܩܘܼܝܡܗ. ܕܐܝܼܬܝܗܘܢ ܝܘܠܦ̈ܢܐ ܘܚܟ̈ܡܬܐ ܕܓܡܪܝܢ ܒܢ ܝܕܥܬܗ ܚܬܝܼܬܬܐ ܕܫܪܪܐ. ܘܟܕ ܐܬܟܪܟܢܢ ܠܡܟܢܫܘܼ ܗܿܠܝܢ ܒܗܿ ܒܢܦܫܢ. ܐܘܟܝܼܬ ܗܘܢܢ ܝܕܘܥܬܢܐ. ܡܼܢ ܗܿܠܝܢ ܕܡܼܬܚܙܝ̈ܢ ܠܢ. ܕܐܝܼܬܝܗܝܢ ܫܡܝ̈ܐ ܘܐܪܥܐ. ܘܟܿܗܠܝܢ ܕܡܢܼܗܝܢ ܘܒܗܝܢ. ܘܟܕ ܒܗܿܠܝܢ ܡܼܬܟܪܟܝܢ ܗܘܼܝܢ. ܣܠܼܩ ܒܢ ܚܘܼܫܒܐ ܕܡܼܢ ܐܝܟܐ ܐܢܝܢ ܗܿܠܝܢ ܟ݀ܠܗܝܢ ܕܡܬܚܙ̈ܝܢ. ܘܚܢܢ ܒܢܝ̈ܢܫܐ. ܗ̄ ܒܪܝܘܬܢ ܘܓܘܝܘܬܢ ܓܠܝܘܼܬܢ ܘܟܣܝܘܼܬܢ. ܘܐܫܿܟܚܢܢ ܘܐܫܬܪܪܢܢ ܕܡܪܐ ܘܒܪܘܝܐ ܘܡܦܪܢܣܢܐ ܐܝܼܬ ܠܟܿܠܢ. ܘܟܕ ܬܘܼܒ ܨܿܒܝܢܢ ܠܡܕܥ ܗܿܐ ܐܠܦ̈ܐ ܣܿܓܝ̈ܐܐ ܕܫܢ̈ܝܐ. ܕܠܐ ܗܘܼܐ ܫܘܼܚܠܦܐ ܡܕܡ ܓܘܢܝܐ ܒܗܿܢܐ ܟܿܠ. ܘܗܿܠܝܢ ܫܘܚܠ̈ܦܐ ܕܝܠ̈ܢܝܐ ܕܓܕܫܝܼܢ ܐܝܠܝܢ ܕܐܡܼܪܢܢ ܡܼܢ ܠܥܼܠ ܘܕܐܟܘܬܗܝܢ. ܠܘ ܫܘܼܚܠ̈ܦܐ ܣܩܘܒ̈ܠܝܐ ܘܡܫܬܓܢܝ̈ܐ ܟܘܠܢܐܝܬ ܐܢܘܢ. ܐܠܐ ܡܩܘܝ̈ܢܐ ܘܡܟܬܪ̈ܢܐ ܒܗ ܒܟܝܿܢܐ ܘܡܢܗ ܘܒܡܥܒܕܢܘܬܗ. ܗܠܝܢ ܕܝܬܝܪ ܩܿܥܝܢ ܘܡܚܘܝܢ ܢܗܝܼܪܐܝܼܬ ܠܫܪܝܼܪܘܼܬܗ ܘܡܟܬܪܢܘܼܬܗ ܕܟܝܿܢܐ ܚܬܝܼܬܐ ܘܠܐ ܡܫܬܚܠܦܢܐ. ܒܗܿܝ ܕܗܼܢܘܢ ܫܘܼܚܠ̈ܦܐ ܗܼܝ ܟܕ ܗܼܘ ܣܘܥܪܢܐ ܡܚܘܝܢ ܘܡܝܬܝܢ ܐܡܝܼܢܐܝܬ ܒܛܟܣܐ ܡܠܚܡܐ ܘܠܐ ܡܬܒܠܒܠܢܐ ܘܣܕܝܪܘܬܐ ܫܒܝܼܚܬܐ ܪܕܝܬ݀ ܡܛܟܣܐܝܼܬ ܕܠܐ ܦܘܼܠܗܕܐ ܘܫܘܼܚܛܐ ܨܘܫܘܫܐ. ܗܿܐ ܡܼܢ ܟܕ ܐܬܡܼܬܚ ܫܡܿܝܐ ܘܫܪܝ ܒܟܪܘܼܟܝܐ ܚܪܝܼܦܐ ܕܡܘܙܠܬܐ܆ ܠܐ ܣܟ ܐܬܟܠܝܬ݀ ܡܪܕܝܬܗܿ ܐܝܟ ܚܕ ܪܦܦܐ. ܘܠܐ ܫܡܼܫܐ ܚܦܝܼ ܢܘܼܗܪܗ. ܐܦܠܐ ܣܗܪܐ ܐܬܟܠܝܬ݀



Page 39



ܡܼܢ ܬܫܡܫܬܗܿ. ܘܠܐ ܟܘܟ̈ܒܐ ܚܫܼܟܘ ܙ̈ܠܝܩܝܗܘܢ. ܐܦܠܐ ܐܫܬܚܠܦ ܢ݀ܡܘܿܣܐ ܕܡܪܕܝܬܗܘܢ. ܘܠܐ ܗܘܼܬ݀ ܫܡܿܝܐ ܐܪܥܐ. ܐܠܐ ܐܪܥܐ ܫܡܿܝܐ. ܘܠܐ ܝܡ̈ܡܐ ܝܒܝܼܫܬܐ. ܐܦܠܐ ܝܒܫܐ ܝܡܐ. ܘܠܐ ܕܥܟܼܘ ܡܝ̈ܐ ܠܢܘܼܪܐ. ܐܦܠܐ ܙ݀ܕܩܬ݀ ܪܘܼܚܐ ܠܥܦܪܐ. ܠܐ ܗܘܼܐ ܣܬܘܐ ܩܝܛܐ. ܘܐܠܐ ܩܝܛܐ ܣܬܘܐ. ܘܠܐ ܐܝܼܡܡܐ ܠܠܝܐ. ܘܐܦܠܐ ܠܠܝܐ ܐܝܼܡܡܐ. ܐܠܐ ܡܛܟܣܐܝܼܬ ܘܫܒܝܼܚܐܝܼܬ ܗܿܐ ܪܪܝܐ ܡܪܝܕܬܗ ܕܥ݀ܠܡܐ ܕܠܐ ܫܘܼܚܠܦ ܘܕܠܐ ܒܘܼܠܒܠ. ܘܡܼܢ ܗܿܠܝܢ ܝܼܠܦܢܢ ܕܚܕ ܗܼܘ ܡܪܐ ܘܚܕ ܗܼܝ ܒܪܘܼܝܐ ܘܥܒܘܼܕܐ. ܘܚܕܗܼܘ ܡܦܪܢܣܢܐ. ܘܡܕܒܪܢܐ ܕܠܝܬ ܠܗ ܚܒܪܐ ܘܠܐ ܫܘܬܦܐ ܘܠܐ ܕܘܼܡܝܐ ܘܠܐ ܣܩܘܼܒܠܐ. ܒܗܿܝ ܕܡܿܨܼܐ ܚܝܼܠ ܟܿܠ ܐܝܼܬܘ̄ ܘܠܐ ܣܢܝܼܩ ܥܠ ܡܥܕܪܢܐ. ܘܠܐ ܥܠ ܫܘܬܦܐ܀ ܬܘܼܝ ܕܝܢ ܗܿܐ ܚܿܙܝܢܢ ܕܟܿܠ ܡܪܘܼܬܐ ܐܘܿ ܡܠܟܘܼܬܐ ܐܘܿ ܡܦܪܢܣܢܘܼ̄ ܐܘܿ ܡܕܒܪܢܘܼܬܐ ܕܥܡܐ. ܐܘܿ ܐܘܡܢܘܼܬܐ. ܐܘܿ ܡܠܦܢܘܼܬܐ ܕܐܝܼܬ ܒܗܿ ܫܘܬܦܘܼܬܐ ܠܬܪܝܢ ܐܘܿ ܠܣܓܝ̈ܐܐ ܥܡ ܚܕܕ̈ܐ. ܡܢܟܿܠܦܪܘܿܣ ܣܩܘܼܒܠܝܘܬܐ ܗܿܘܐ ܒܗܿ. ܘܐܝܟܐ ܕܣܩܘܼܒܠܝܘܬܐ ܐܝܼܬ. ܐܦ ܥܼܨܝܢܐ ܗܿܘܐ ܘܡܨܘܼܬܐ. ܘܐܝܟܐ ܕܗܿܠܝܢ ܐܝܼܬ. ܠܝܬ ܩܘܼܝܡܐ ܡܫܪܪܐ ܠܐ ܡܫܼܬܚܠܦܢܐ. ܐܦܠܐ ܡܛܟܣܘܼܬܐ ܠܐ ܡܼܬܒܠܒܠܢܝܼܬܐ. ܐܦܠܐ ܣܕܝܼܪܘܬܐ ܠܐ ܡܬܦܠܗܕܢܝܼܬܐ. ܐܠܐ ܫܘܼܚܠܦܐ. ܘܒܘܼܠܒܠܐ ܘܦܘܼܠܗܕܐ. ܘܡܼܢ ܟܕ ܥܠܢܼܢ ܠܥܿܠܡܐ. ܠܐ ܚܙܝܼܢܢ ܒܘܼܠܒܠܐ ܠܡܛܟܣܘܼܬܗ. ܡܕܝܢ ܚܕ ܗܼܝ ܒܠܚܘܼܕ ܡܩܝܡܢܗ ܘܡܛܟܣܢܗ ܘܡܕܒܪܢܗ. ܘܗܼܘ ܒܠܚܘܼܕܘܗܝ ܡܦܪܢܣ ܠܗ ܐܡܝܼܢܐܝܼܬ ܘܒܛܝܼܠ ܠܗ ܥܠܘܗܝ. ܘܐܟܙܢܐ ܕܟܿܠ ܐܬܪܐ. ܐܘܿ ܥܡܐ ܕܐܝܼܬ ܠܗ ܕ̈ܝܿܢܐ ܣܓܝ̈ܐܐ ܘܡܕܒܪ̈ܢܐ. ܐܡܝܼܢܐܝܼܬ ܒܩܪ̈ܒܐ ܘܬܟܬܘܼܗܣܐ ܐܝܼܬܘܗܝ ܘܒܡܨܘ̈ܬܐ ܘܠܐ ܩܿܐܡ ܘܠܐ ܡܫܬܡܠܐ ܘܠܐ ܥ݀ܡܪ  ܘܠܐ ܡܟܫܪ. ܗܟܘܬ݀  ܐܠܘܼ ܐܝܼܬ ܗܘܼܐ ܠܒܪ̈ܝܬܐ ܣܿܓܝܼ ܡܪ̈ܝܐ ܘܡܕܒܪ̈ܢܐ. ܣܟ ܠܐ ܩܝܿܡܐ ܗܘܼܬ݀. ܘܐܟܙܢܐ ܕܐܝܟ ܕܐܝܼܬ ܚܕ ܡܠܟܐ ܘܚܕ ܫܠܝܼܛܐ ܘܡܕܒܪܢܐ. ܘܐܝܬܘܗܝ ܚܝܠܬܢܐ ܘܚܟܝܼܡܐ ܘܥܬܝܼܪܐ ܘܛܒܿܐ ܘܡܪܚܢܐ ܘܡܼܬܡܨܝܢܐ ܒܟܿܠ ܕܨܿܒܐ. ܟܿܠܗ ܐܘܼܚܕܢܗ ܒܛܒܿܬܐ ܘܫܝܢܐ ܐܝܼܬܘܗܝ ܘܒܚܕ ܢܿܡܘܿܣܐ ܫܦܝܼܪܐ ܘܡܛܟܣܘܼܬܐ ܫܒܝܼܚܬܐ ܘܢܛܝܼܪܘܬܐ. ܗܟܘܬ݀ ܡܛܠ ܕܚܕ ܗܼܘ ܡܪܐ ܘܒܪܘܼܝܐ ܘܥܒܘܕܐ ܡܕܒܪܢܐ ܕܒܪܝܼܬܐ. ܐܝܼܬܝܗܿ ܒܫܝܢܐ ܘܒܫܦܝܼܪܘܬ ܡܛܟܣܘܼܬܐ. ܘܐܟܙܢܐ ܕܐܝܟܐ ܕܐܝܼܬ ܚܕ ܡܠܟܐ ܚܝܠܬܢܐ ܘܡܫܼܡܠܝ ܒܟܿܠܗܝܢ ܕܐܡܼܪܢܢ ܘܡܕܒܪ ܟܐܢܐܝܼܬ ܘܚܟܝܼܡܐܝܼܬ ܡܠܟܘܼܬܗ. ܡܛ݀ܠ ܗܿܕܐ ܥܙܝܼܙ ܘܕܚܝܼܠ ܥܠ ܟ݀ܠܗ ܥܡܐ ܕܒܐܘܼܚܕܢܗ ܘܬܚܝܼܬ ܫܘܠܛܢܗ.



Page 40



ܘܡܢ ܕܚܼܠܬܗ ܘܡܛܟܣܘܼܬ ܢ݀ܡܘܣ̈ܘܗܝ܆ ܠܐ ܡܿܨܼܐ ܐܢܫ ܕܢܣܓܦ ܠܚܒܪܗ. ܐܦܠܐ ܢܚܼܛܘܦ ܬܫܡܫܬܗ ܐܘܿ ܕܪܓܗ ܐܘܿ ܐܝܼܩܪܗ. ܐܦܠܐ ܢܬܬܪܝܼܡ ܐܢܫ ܥܠ ܐܘܼܚܕܢܐ ܘܝܬܘܬܐ ܕܚܒܪܗ. ܥܡ ܣܿܓܝ ܫܒܝܼ̈ܚܬܐ ܘܬܪ̈ܝܼܨܬܐ ܕܡܬܼܢܛܪ̈ܢ ܡܼܢ ܕܚܠܼܬܗ ܕܡܠܟܐ ܥܙܝܼܙܐ. ܗܟܘܬ݀ ܘܟܝ̈ܢܐ ܣܿܓܝ ܕܒܒܪܝܼܬܐ. ܟܕ ܣܿܓܝܼ ܣܩܘܼܒ̈ܠܝܼܝܼܢ ܠܚܕܕ̈ܐ. ܡܛ݀ܠ ܕܚܕ ܗܼܘ ܡܪܐ ܘܝܨܘܼܦܐ ܘܡܕܒܪܢܐ ܘܡܠܟܐ ܚܝܠܬܢܐ ܘܕܚܝܼܠܐ ܠܐ ܣܟ ܐܬܡܨܝܘ ܠܡܣܓܦܘ. ܗܿܢܘ ܕܝܢ ܩܕܡܐܝܬ܆ ܐܣܛܘܼܟ̈ܣܐ ܐܒܗ̈ܐ ܘܡܩܝܼܡ̈ܢܘ̄ ܕܥ݀ܠܡܐ. ܕܣܿܓܝܼ ܣܩܘܼܒ̈ܠܝܼܝܼܢ ܠܚܕܕ̈ܐ ܒܟܝܿܢܗܘܢ ܘܡܒܥܒܕܢܘܼܬܗܘܢ. ܐܡܿܪ ܐܢܼܐ ܕܝܢ ܢܘܪܐ ܠܡ̈ܝܐ. ܘܪܘܼܚܐ ܠܥܦܪܐ. ܘܝܡܐ ܠܝܒܫܐ. ܥܡ ܣܓܝ̈ܐܬܐ ܕܡܼܢ ܗܿܠܝܢ ܐܣܛܘܼܟ̈ܣܐ. ܕܠܘ ܒܠܚܘܕ ܣܩܘܼܒܠܝܘܼܬܐ ܐܠܐ ܥܒܼܕܘ. ܐܠܐ ܡܐܠܠܘܢ ܡܠܚܡܘܼܬܐ ܘܡܛܣܘܼܬܐ ܘܫܦܝܼܪܘܼܬ ܩܘܼܝܡܐ. ܘܟܿܠܗܘܢ ܫܘܼܚܠ̈ܦܐ ܘܣܩܘܼܒ̈ܠܐ ܡܢܬܢ̈ܝܐ ܕܩܕܡܘ ܐܬܼܐܡܪܘ. ܕܥܠܝܗܘܢ ܘܡܛܠܬܗܘܢ ܦܠܝܓܐ ܗܘܼܬ݀ ܡܚܫܒܬܐ. ܕܕܠܡܐ ܠܘ ܚܕ ܗܼܘ ܡܪܐ. ܗܼܢܘܢ ܝܬܝܼܪܐܝܼܬ ܡܫܪܪܝܢ ܘܣܿܗܕܝܢ ܥܠ ܚܕܢܝܘܼܬܗ ܘܡܪܢܝܘܼܬܗ. ܒܗܿܝ ܕܣܩܘܒܠܝܘܼܬܗܘܢ ܢ݀ܡܘܿܣܐ ܡܩܝܼܡܢܐ ܘܐܡܝܼܢܐ ܐܝܼܬܘ̄. ܘܠܘ ܫܘܼܚܠܦܐ ܚܼܕܬܐ ܘܟܠܢܝܐ. ܘܟܝܿܢܐ ܗܿܐ ܢ݀ܛܪ ܠܟܿܠ ܡܕܡ ܫܦܝܼܪ ܡܛܟܣܐܝܼܬ ܘܕܠܐ ܒܘܼܠܒܠ. ܐܝܟ ܕܐܟܝܼܢܗ ܘܒܪܝܗܝ ܘܛܟܣܗ ܗܿܘ ܚܕ ܥ݀ܒܘܕܐ ܚܟܝܼܡܐ ܘܚܝܠܼܬܢܐ. ܡܕܝܢ ܠܝܬ ܠܡܬܦܠܓܘܼ ܬܘܼܒ ܥܠܗܕܐ. ܐܠܐ ܠܡܬܗܝܡܢܘܼ ܘܠܡܘܕܝܘܼ ܐܝܟ ܚܝܠܗ ܕܫܪܪܐ ܕܐܝܬܚܘܝܼ ܘܐܫܼܬܪܪ ܚܬܝܼܬܐܝܼܬ ܕܚܕ ܗܼܝ ܒܠܚܘܼܕܘܗܝ ܐܝܼܬܝܐ ܡܬܘܼ̱ܝܐ ܒܪܘܼܝܐ ܘܡܕܒܪܢܐ ܘܫܠܝܼܛ ܥܠ ܟܿܠ܀ ܬܘܼܒ ܕܝܢ ܐܡܿܪܝܢܢ ܐ̱ܚܪܬܐ ܕܝܬܝܪ ܚܝܠܼܬܢܝܐ. ܗܿܐ ܚܿܙܝܢܢ ܚܢܢ ܒܢܝ̈ܢܫܐ ܕܐܫܿܬܟܚܢܢ ܒܪ̈ܝܐ ܘܥܒܝܼܕ̈ܐ ܒܦܩܥܬܐ ܗܿܕܐ ܕܥ݀ܠܡܐ ܕܐܝܼܬ ܥܡܢ ܒܒܪܝܬܐ ܚܝ̈ܘܬܐ ܒܥܪ̈ܝܪܝܬܐ ܘܚܝܠ̈ܬܢܝܬܐ ܘܥܫܝܢ̈ܬ݀ ܒܚܝܠܐ. ܘܪ̈ܚܫܐ ܬܘܼܒ ܩܛܘܼ̈ܠܐ ܘܡܘܒ̈ܕܢܐ. ܡܢܘܼ ܟܝ ܟ݀ܠܐ ܠܗܿܠܝܢ ܡܼܢ ܕܠܡܚܒܠܘܼ  ܘܠܡܘܒܕܘܼ. ܐܠܐ ܪܡܼܙܗ ܕܗܿܝ ܚܕ ܡܪܝܐ ܡܕܒܪܢܐ. ܡܢܘܼ ܗܿܐ ܡܫܥܒܕ ܠܝܡܐ ܬܩܝܼܦܐ ܒܓܠ̈ܠܘܗܝ ܡܬܼܥܪ̈ܡܢܐ ܘܡܚܫܘܼܠ̈ܘܗܝ ܫܓܝܼ̈ܫܐ. ܠܒܪܐܢܫܐ ܕܢܪܟܒ ܥܠ ܚܨܗ ܘܕܐ݀ܫ ܥܠ ܐܦ̈ܘܗܝ ܘܢܫܼܠܛ ܘܢܛܘܦ ܘܢܐܙܠ ܠܐܝܟܐ ܕܨܿܒܐ. ܡܢܘܼ ܗܿܐ ܢ݀ܛܪ ܠܗ ܡܼܢ ܬܢܝܼܢ̈ܐ ܕܚܝܼ̈ܠܐ ܘܩܝܼ̈ܛܐ ܪ̈ܘܪܒܐ ܘܥܫ̈ܝܼܢܐ. ܘܫܪܟܐ ܕܚܝ̈ܘܬܐ ܒܝܼܫ̈ܬܐ ܕܒܬܗܘܼܡܗ ܕܝܿܡܐ ܥܡܪ̈ܢ. ܡܢܘܼ ܕܗܿܐ ܡܫܝܢ ܠܝܒܫܐ ܒܣܘܓܐܐ ܕܣܘܓܦ̈ܢܘܗܝ



Page 41



ܘܢ݀ܛܪ ܠܒܪܐܢܫܐ ܡܼܢ ܐܪ̈ܝܘܬܐ ܘܢܡܼܪ̈ܐ ܣܪ̈ܘܼܚܐ ܘܕܐܒ̈ܐ ܚܛܘܼ̈ܦܐ ܘܚܘ̈ܘܬܐ ܚܪ̈ܡܢܐ ܘܫܪܟܐ ܕܚܝ̈ܘܬܐ ܚܒ̈ܠܬܐ ܘܪ̈ܚܫܐ ܣܪ̈ܘܼܚܐ. ܡܢܘܼ ܢ݀ܛܪ ܘܡܪܚܦ ܫܒܪ̈ܐ ܡܼܢ ܣܘܓܦ̈ܢܐ ܣܓܝ̈ܐܐ ܕܚܕܪ̈ܝܗܘܢ ܘܒܝܢ̈ܬܗܘܢ. ܝܬܝܼܪܐܝܬ ܒܙܒܢ ܫܢܼܬܐ ܘܠܝ̈ܠܘܬܐ. ܟܕ ܫܿܪܝܢ ܒܢܝ̈ܢܫܐ ܒܛܘܼܪ̈ܦܐ ܘܚܩ̈ܠܬܐ ܘܕܡܝܼܟܝܢ ܐܝܟ ܡܝܼ̈ܬܐ ܡܼܢ ܫܦܼܠܐ. ܡܢܘܼ ܥܝܼܪܐ ܘܢ݀ܛܘܪܐ ܕܗܿܐ ܩܿܐܡ ܥܠ ܡܛܪܬܗܘܢ ܘܡܣܬܪ ܥܠܝܗܘܢ ܘܡܫܘܙܒ ܠܗܘܢ ܡܼܢ ܚܝ̈ܘܬܐ ܚܒ̈ܠܬܐ ܘܪ̈ܚܫܐ ܡ̈ܠܝܼܠܐ܆ ܝܬܝܪ ܡܼܢܢ ܡ̈ܠܝܼܠܐ ܗܿܐ ܡܫܡܫܝܢ ܘܥ݀ܒܕܝܢ ܨܒܝܿܢܐ ܘܦܘܼܩܕܢܐ ܕܡܪܐ ܥܙܝܼܙܐ. ܘܗܼܢܘܢ ܚܿܙܝܢ ܒܢ ܨܠܡܗ ܘܙ݀ܝܥܝܢ ܘܕ݀ܚܠܝܢ ܡܼܢ ܡܚܝܼܠܘܼܬܢ ܐܦ ܡܫܬܥܒܕܝܢ ܠܒܨܝܼܪܘܼܬ ܚܝܠܢ. ܡܢܘܼ ܟܒܫ ܩܕܡܝܢ ܠ̈ܦܝܼܠܐ ܥܫܝܼ̈ܢܐ. ܘܠܓܡ̈ܠܐ ܛܥܿܘܢ̈ܐ ܘܠܬܘܪ̈ܐ ܘܓܡܘܼܫ̈ܐ ܚܝܠܼ̈ܬܢܐ. ܘܠܣܘ̈ܣܘܬܐ ܩܠ̈ܝܼܠܐ ܥܡ ܫܪܟܐ ܕܐܚܪ̈ܢܐ. ܐܠܐ ܗܿܝ ܚܕ ܡܪܐ ܕܟܿܠܢ. ܕܚܿܙܝܢ ܒܢ ܨܠܡܗ ܘܕܚܿܠܝܢ ܡܼܢܢ ܘܡܫܼܬܥܒܕܝܢ ܩܕܡܝܢ. ܘܠܝܬ ܥܡܗ ܐ̱ܚܪܝܢ. ܘܠܐ ܡܨܝܐ ܕܢܗܼܝܐ ܥܡܗ ܫܘܬܦܐ ܐ̱ܚܪܢܐ ܒܡܠܟܘܼܬܗ܆ ܗܿܠܝܢ ܡܿܢ ܐܬܚܘܝܼܝܢ ܗܿܫܐ ܥܠܗܿܝ ܕܚܕ ܗܼܝ ܐܠܗܐ ܒܠܚܘܕܘܗܝ. ܟܕ ܐܝܼܬ ܝܬܝܼܪ ܣܿܓܝ̈ܐܬܐ ܐܚܪ̈ܢܝܬܐ ܕܡܚ̈ܘܝܢ ܘܡܫܪܪܢ ܕܚܕ ܗܼܘ ܒܠܚܘܼܕܘܗܝ ܐܠܗܐ ܝܿܕܥܝܢܢ ܡܢ ܫܡܝܿܐ ܘܡܼܢ ܐܐܪ ܘܣܕܝܼܪܘܼܬ ܥܢ̈ܢܐ ܘܛܟܼܣ̈ܐ ܕܡܼܛܪ̈ܐ ܘܕܪ̈ܣܝܼܣܐ. ܘܚܫܝܼܠܘܼܬ ܒܪܕܐ ܘܚܒܝܼܛܘܼܬ ܙܪ̈ܝܼܒܬܐ ܬܐܕܢ̈ܝܬܐ ܘܬܫܪ̈ܝܬܐ. ܘܩ̈ܠܐ ܥܫܝܼ̈ܢܐ ܕܪ̈ܥܡܐ ܘܦܩ̈ܥܐ ܕܚܝܼ̈ܠܐ ܕܒܪ̈ܩܐ. ܥܡ ܣܿܓܝ̈ܐܬܐ ܐ̱ܚܪ̈ܢܝܬܐ. ܗܿܠܝܢ ܕܥܕܟܝܠ ܡܬܚܘ̈ܝܢ ܒܩܦ̈ܠܐܐ ܕܩܕܡܝܢ ܥܡ ܡܪܝܐ ܕܡܗܕܐ ܘܡܚܟܡ. ܟܿܠ ܫܪܒܐ ܒܕܘܼܟܬܗ ܘܐܝܟܐ ܕܠܚܡ ܠܗ. ܐܢܕܝܢ ܘܐܢܫ ܡܼܢ ܐܝܠܝܢ ܕܠܐ ܐܬܕܪܫܘ ܒܝܕ̈ܥܬܐ ܕܡܚܟ̈ܡܢ ܘܡܗܕܝ̈ܢ ܥܠ ܚܬܝܼܬܘܼܬܗ ܕܫܪܪܐ܆ ܕܡܬܼܦܠܓ ܥܕܟܝܠ ܥܠ ܚܕܢܝܘܼܬܗ ܕܡܪܐ. ܘܐ݀ܡܪ ܕܐܢ ܚܕ ܗܼܝ ܡܪܐ ܘܒܿܪܘܝܐ ܘܫܠܝܼܛܐ ܘܡܦܪܢܣܢܐ. ܘܗܿܢܐ ܛܒܿܐ ܗܿܝ ܒܟܝܿܢܗ ܘܥܿܒܕ ܛܒ̈ܬܐ. ܘܟܿܠ ܕܒܼܪܐ ܘܥܒܼܕ ܛܒܿ ܘܫܦܝܝܪ. ܡܼܢ ܐܝܡܟܐ ܡܿܕܝܢ ܗܿܠܝܢ ܒܝܼܫ̈ܬܐ ܘܣܢ̈ܝܬܐ ܕܐܝܬ ܘܫܟܝܼܚ̈ܢ ܒܥ݀ܠܡܐ. ܥܡ ܐ̱ܚܪ̈ܢܝܬܐ ܕܡܼܬܬܝܬܝ̈ܢ ܘܗܿܘ̈ܝܢ. ܡܢܘ ܥܒܼܕ ܗܿܠܝܢ ܕܐܝܼܬ. ܘܡܢܘܼ ܡܥܒܕ ܘܡܝܬܐ ܗܿܝܢ ܕܗܘܝ̈ܢ ܟܕ ܗܿܘ ܚܕ ܛܒܿ ܗܼܘ ܘܥ݀ܒܕ ܛܒ̈ܬܐ. ܡܢܘ ܒܼܪܐ ܘܥܒܼܕ ܐܪ̈ܝܘܬܐ ܐܟܘ̈ܠܐ ܘܢܡܪ̈ܐ ܣܪ̈ܘܼܚܐ ܘܕܐܒ̈ܐ ܚܛܘܼܦ̈ܐ. ܘܐܡܬܝ ܕܦܩܪܝܢ ܝܬܝܪ ܡܘܒܕ̈ܢܐ ܘܡܚܒ̈ܠܢܐ ܗܿܘܝܢ. ܡܢܘܼ ܥܒܼܕ ܕܐܒ̈ܐ ܡܚܒ̈ܠܢܝܬܐ ܘܝܕ̈ܒܐ ܐܟܠ̈ܬ݀ ܐܢܫ̈ܐ. ܘܬܥ̈ܠܐ ܫ̈ܝܼܛܐ



Page 42



ܥܡ ܫܪܟܐ ܕܚܝ̈ܘܬܐ ܡܚܒܠ̈ܢܝܬܐ ܕܒܢܝ̈ܢܫܐ ܘܒܥܝܼܪ̈ܐ ܘܩܢܝܘܼܬܐ. ܡܼܢ ܐܝܟܐ ܬܢܝܼ̈ܢܐ ܕܚܝܼ̈ܠܐ. ܘܚܘ̈ܘܬܐ ܚܪ̈ܡܢܐ ܘܓܪ̈ܣܐ ܘܐܟܕ̈ܢܐ ܘܥܩܼܪ̈ܒܐ. ܥܡ ܫܪܟܐ ܕܪ̈ܚܐ ܐܫܕ̈ܝ ܡܼܬܐ. ܡܢܘܼ ܡܕܫܪ ܩܡܨܐ ܘܙܚܿܠܐ ܘܡܢܝܢܐ ܕܗܼܘ ܩܪܝܬܐ ܘܡܫܘܛܐ ܥܡ ܫܪܟܐ ܕܡܚܒ̈ܠܝ ܥܠ̈ܠܬܐ. ܘܡܘܒܕ̈ܝ ܣܒܪܐ ܕܚܝ̈ܐ ܕܒܢܝ̈ܢܫܐ. ܡܢܘܼ ܚܒܛ ܒܪܕܐ ܘܡܘܒܕ ܒܓܠܝܼܕܐ ܘܚܿܢܩ ܒܛܘܦ̈ܢܐ ܘܛܡܿܪ ܒܪ̈ܥܠܐ ܘܙܘ̈ܥܐ. ܘܦܿܬܚ ܐܪܥܐ ܘܒܿܠܥܐ ܣܓܝ̈ܐܐ. ܡܢܘܼ ܡܘܩܕ ܒܒܪ̈ܩܐ ܘܡܣܝܼܩ ܒܦܩ̈ܥܐ ܘܚܿܢܩ ܒܠ̈ܗܓܐ ܒܝܼ̈ܫܐ ܘܩܝܛܝ̈ܐ ܘܡܣܝܛ ܒܚܘܼܡܐ ܘܡܨܪܦ ܘܡܡܝܼܬ ܒܬܠܓܐ ܘܩܘܼܪܐ. ܡܢܘܼ ܡܥܝܼܪ ܩܪ̈ܒܐ ܘܩܐܪ̈ܣܐ. ܘܪܡܿܐ ܚܪ̈ܒܐ ܘܫܓܘܼܫ̈ܝܐ. ܘܡܩܛܪ ܗ̱ܪ̈ܬܐ ܘܬܟܬܘܼܫ̈ܐ. ܘܡܥܒܕ ܩܛ̈ܠܐ ܘܡܘ̈ܬܢܐ ܓܢܝܼܚ̈ܐ. ܘܥܒܕ ܫܒ̈ܝܐ ܘܓܝܣ̈ܐ ܪ̈ܕܘܦܐ. ܘܡܚܪܒ ܡܕܝܼܢ̈ܬܐ ܘܥܩܪ ܟܪ̈ܟܐ ܟܗܝܼ̈ܢܐ ܥܡ ܣܿܓܝܼ ܓܢܝܼܚ̈ܬܐ ܕܐܝܟ ܗܿܠܝܢ ܡܫܝܼܡ̈ܢܝܬܐ ܘܒܝܼܫ̈ܬܐ ܡܓܡܪ̈ܢܝܬܐ. ܟܕ ܚܕ ܗܼܘ ܫܠܝܼܛܐ ܘܡܕܒܪܢܐ. ܘܗܿܢܐ ܡܪܚܡܢܐ ܗܿܘ ܛܒܿܐ ܘܚܝܘܼܣܬܢܐ. ܡܿܢ ܕܒܟܝܿܢܐ ܛܒܿܐ ܗܿܘ. ܘܒܬܪܥܝܼܬܐ ܡܪܚܡܢܐ ܗܿܘ. ܘܒܡܘܗ̈ܒܬܐ ܛܒ̈ܬܐ ܫܦܝܼܥܐ ܗܿܘ. ܐܝܟܢ ܥ݀ܒܕ ܗܿܠܝܢ ܓܢܝܼܚ̈ܬܐ ܪܘܪ̈ܒܬܐ ܘܒܝܼܫ̈ܬܐ ܕܡܬܝܒ̈ܠܢ ܠܚܒܠܐ ܣܿܓܝܐܐ ܘܠܥܘܠܐ ܘܪܘܼܫܥܐ ܘܠܐ ܢܿܡܘܣ̈ܝܘܬܐ ܐܝܟ ܕܡܥܕ ܗܘܼܐ ܡܼܢ ܩܪ̈ܒܐ ܘܬܟܬܘܼܫ̈ܐ ܘܫܒܼܝܐ ܕܛܠ̈ܝܐ ܘܫܒܪ̈ܐ ܘܢܫ̈ܐ ܘܒܬܘ̈ܠܬܐ. ܘܥܒܕܘܼ̄ ܡܪܝܼܪܬܐ ܕܒܢ̈ܝ ܚܐܪ̈ܐ ܘܚܐܪ̈ܬܐ. ܘܥܩܘܼܪܝܐ ܕܒܬܝ̈ܗܘܢ ܘܐܒܕܢܐ ܕܐܬܪ̈ܘܬܗܘܢ. ܡܢܘܼ ܬܘܼܒ ܡܝܬܐ ܥܠ ܦܓܪ̈ܐ ܕܒܢܝ̈ܢܫܐ ܗܿܠܝܢ ܚܘܼܒ̈ܠܐ ܣܓܝ̈ܐܐ ܘܣܘܼܪ̈ܚܢܐ. ܐ݀ܡܪ ܐܢܼܐ ܕܝܢ܆ ܟܐܒ̈ܐ ܥܣܩ̈ܐ ܘܟܘܪ̈ܗܢܐ ܠܐ ܡܼܬܐܣܝ̈ܢܐ. ܕܐܝܟ ܦܩܪܘܼܬܐ ܘܫܢܝܘܼܬܐ ܘܡܬܬܥܒܕܢܘܼܬܐ ܒܝܼܫܬܐ. ܘܡܥܝܼܣܘܼܬܐ. ܘܐܪܝܼܢܘܬܐ. ܘܚܙܙܝܬܐ. ܘܒܪܨܘܼܬܐ. ܘܓܪܒܐ. ܘܒܗܿܩܝܬܐ ܘܡܫܪܝܘܼܬܐ. ܘܟܦܝܼܦܘܼܬܐ. ܘܚܓܝܼܣܘܼܬܐ. ܘܦܫܝܼܓܘܼܬܐ. ܘܣܡܝܘܼܬܐ. ܘܕܘܓܘܬܐ. ܘܚܪܫܘܼܬܐ ܐܘܟܝܬ ܦܐܩܘܼܬܐ. ܘܠܥܓܘܼܬܐ. ܥܡ ܣܿܓܝܼ ܟܐܒ̈ܐ ܡܫܝܼܡ̈ܢܐ ܘܠܐ ܡܬܼܐܣܝ̈ܢܐ. ܕܣܿܓܝܼ ܦܩܚ ܗܘܼܐ ܡܘܬܐ ܕܚܕ ܥܕܢ ܘܓܗܝܬܐ ܕܡܢܼܗܘܢ ܘܠܐ ܫܘܼܢܩ̈ܐ ܐܡܝܼܢ̈ܐ ܘܡܘܬܐ ܕܟܿܝܘܼܡ ܒܗܿܝܢ ܚܝ̈ܐ ܡܠ̈ܝܝ ܛܘܼܪ̈ܦܐ ܘܫܼܢ̈ܕܐ ܡܪܝܪ̈ܐ ܥܡ ܣܓܝ̈ܐܬܐ ܕܐܝܟ ܗܿܠܝܢ ܕܡܪܬܚܫܒܐ ܘܡܝܬܝܐ ܬܪܥܝܼܬܐ ܡܬܦܠܓܢܝܼܬܐ. ܕܕܠܡܐ ܠܘ ܚܕ ܗܼܘ ܒܪܘܼܝܐ ܘܡܕܒܪܢܐ ܕܗܿܠܝܢ ܫܘܼܚܠ̈ܦܐ ܣܓܝ̈ܐܐ. ܐܠܐ ܐܟܡܐ ܕܗܿܘ ܛܒܿܐ ܒܼܪܐ ܘܥܒܼܕ ܛܒ̈ܬܐ ܘܡܥܕܪ̈ܢܝܬܐ. ܗܿܟܢ ܐܝܼܬ ܘܐܚܪܢܐ ܒܝܼܫܐ ܕܒܪܐ ܘܥܒܼܕ ܗܿܠܝܢ ܒܝܼܫ̈ܬܐ ܡܣܓܦܢ̈ܝܬܐ. ܐܟܡܐ ܕܐܝܼܬ ܢܘܼܗܪܐ ܘܚܫܘܼܟܐ ܒܒܪܝܼܬܐ. ܐܘܿ ܕܠܡܐ ܬܘܼܒ ܣܿܓܝܼ



Page 43



ܡܪ̈ܘܬܐ. ܘܟܿܠ ܚܕ ܒܪܐ ܘܥܒܼܕ ܡܕܡ ܡܕܡ. ܘܗܿܐ ܡܕܒܪ ܘܡܦܪܢܣ ܠܗ ܐܝܟ ܟܝܿܢܗ ܘܐܝܟ ܨܒܝܿܢܗ. ܕܠܘܬ݀ ܡܚܫܒ̈ܬܐ ܦܠ̈ܝܓܬܐ ܕܐܝܟ ܗܿܠܝܢ ܐܡܿܪܝܢܢ ܘܡܫܪܪܝܢܢ ܦܠܝܓܘܬܗܝܢ. ܘܡܐܣܝܢܢ ܟܪܝܗܘܬܗܝܢ. ܘܡܚܝܠܝܼܢܢ ܡܚܝܼܠܘܼܬܗܝܢ ܒܚܝܠܗ ܘܥܘܕܪܢܗ ܘܡܚܝܠܢܘܼܬܗ ܕܫܪܪܐ ܢܗܝܼܪܐ. ܘܡܢܗܪ ܟܿܠ ܕܨ݀ܒܐ ܕܢܗܠܟ ܒܢܘܼܗܪܗ. ܥܠ ܗܿܝ ܩܕܡܢܢ ܚܘܝܼܢܢ ܡܼܢ ܠܥܠ ܒܩܦ̈ܠܐܐ ܕܥܒܼܪܘ܆ ܚܬܝܼܬܘܼܬܗ ܘܐܝܼܬܘܼܬܗ ܘܟܝܿܢܗ ܘܩܢܘܼܡܗ ܕܫܪܪܐ ܒܬܚ̈ܘܼܝܬܐ ܣܓܝ̈ܐܬܐ. ܘܕܓܠܘܼܬܗܿ ܕܕܓܠܘܼܬܐ ܘܠܐ ܐܝܼܬܘܼܬܗܿ ܘܕܠܝܬ ܠܗܿ ܟܝܿܢܐ ܘܠܐ ܝܬܐ ܘܠܐ ܩܢܘܼܡ̈ܐ. ܐܠܐ ܐܝܼܬܝܗܿ ܡܕܡ ܕܠܐ ܐܝܼܬܘܗܝ. ܐܦܠܐ ܚܫܘܼܟܐ ܐܝܼܬܘ̄ ܡܕܡ ܐܠܐ ܓܠܝܼܙܘܼܬܐ ܕܢܘܼܗܪܐ ܘܛܠܼܠܐ ܕܓܘܼܫܡܐ. ܗܟܘܬ݀  ܐܦܠܐ ܒܝܼܫܬܐ ܐܝܼܬ ܒܟܝܿܢܐ ܘܠܐ ܐܝܼܬܝܗܿ. ܘܠܐ ܐܝܼܬ ܠܗܿ ܟܝܿܢܐ ܘܠܐ ܩܢܘܼܡܐ ܘܠܐ ܝܬܐ. ܐܠܐ ܒܠܚܘܼܕ ܗܿܘܝܐ ܓܠܝܼܙܘܼܬܐ ܕܡܼܢ ܛܒܿܬܐ. ܘܠܘ ܗܼܝ ܗܿܘܝܐ ܡܢܗܿ ܘܒܗܿ. ܐܝܟܢ ܡܼܨܝܐ ܕܬܗܼܝܐ ܗܼܝ ܟܕ ܠܝܬ ܠܗܿ ܐܝܼܬܘܼܬܐ ܘܠܐ ܟܝܿܢܐ ܘܠܐ ܩܢܘܼܡܐ. ܐܠܐ ܬܪܥܝܼܬܐ ܐܘܟܝܼܬ ܨܒܝܿܢܐ. ܘܙܘ̈ܥܐ ܕܚܐܪܘܼܬܐ ܡܝܬܝܢ ܠܗܿ ܠܗܘܿܝܐ ܐܡܬܝ ܕܡܬܓܠܙܝܢ ܡܼܢ ܛܒܿܬܐ. ܘܐܡܼܬܝ ܕܐܫܼܬܪܪܢܢ ܕܠܝܬ ܒܝܼܫܬܐ ܒܟܝܿܢܐ ܘܒܐܝܼܬܘܼܬܐ. ܐܝܟܢ ܡܼܨܝܐ ܠܢ ܕܢܿܐܡܪ ܥܠ ܡܕܡ ܕܒܝܼܫܐ ܗܿܘ ܒܟܝܿܢܗ. ܡܿܕܝܢ ܗܿܠܝܢ ܟܿܠܗܝܢ ܕܐܬܼܐܡܪ̈ܝ ܡܼܢ ܡܚܫܒ̈ܬܐ ܦ̈ܠܝܼܓܬܐ. ܘܠܘ ܒܝܼܫ̈ܬܐ ܐܢ̈ܝܢ ܡܣܓܦܢ̈ܝܬܐ. ܐܠܐ ܛܒ̈ܬܐ ܡܥܕܪ̈ܢܝܬܐ. ܘܗܼܢܝܢ ܗܿܠܝܢ ܝܬܝܼܪܐܝܬ ܘܚܬܝܼܬܐܝܼܬ ܡܚܘ̈ܝܢ ܘܡܫܪܪ̈ܢ ܠܢ ܕܚܕ ܗ̱ܘܼ ܡܪܐ ܘܒܪܘܼܝܐ ܘܡܕܒܪܢܐ ܕܝܼܠܢ ܘܕܝܠܗܝܢ. ܘܡܬܐܡܪ̈ܢ. ܐܠܐ ܡܪ̈ܕܘܬܐ ܡܟܘܢ̈ܢܝܬܐ ܘܡܬܪ̈ܨܢܝܬܐ ܕܕܘܒܪܐ ܕܚܝ̈ܝܢ ܕܟܕ ܢܿܕܚܠ ܡܼܢ ܕܐܝܟ ܗܿܠܝܢ ܢܬܕܒܪ ܬܩܢܿܐܝܼܬ ܘܢܫܦܪ ܠܡܪܢ ܐܝܟ ܨܒܝܿܢܗ. ܘܗܕܐ ܬܩܢܘܼܬ ܕܘܒܪ̈ܐ ܘܫܦܘܼܪܝܐ ܕܠܨܒܝܿܢܗ. ܠܘ ܠܗ ܡܘܬܪܐ. ܒܗܿܝ ܕܠܘ ܣܢܝܼܩܐ ܐܝܼܬܘ̄ ܘܠܐ ܚܣܝܼܪܐ. ܐܠܐ ܠܢ ܕܝܼܠܢ ܣܿܓܝܼ ܡܘܬܪܐ ܘܡܥܕܪܐ. ܕܚܐܝܼܢܢ ܒܫܝܢܐ ܘܒܫܠܡܐ ܕܥܡ ܚܕ̈ܕܐ. ܘܢܛܝܼܪܘ̄ ܘܫܦܝܼܪܘܬ ܩܘܝܡܐ ܘܢܝܿܚܬܐ ܘܒܗܝܼܠܘܼܬܐ. ܘܗܿܠܝܢ ܡܙܡܢܢ ܠܢ ܛܒ̈ܬܐ ܕܠܐ ܫܘܼܠܡ. ܘܢܝܚܬܐ ܕܠܥܿܠܡ ܘܚܝ̈ܐ ܕܠܐ ܥ݀ܒܪܝܢ. ܐܝܟ ܕܥܬܝܼܕܝܢܢ ܕܢܚܘܐ ܒܝܕ ܡܪܝܐ ܕܨ݀ܒܐ ܘܡܗܕܐ ܘܡܚܟܡ. ܡܕܝܢ ܡܪ̈ܕܘܬܐ ܐܒܗܝ̈ܬܐ ܘܟܘܘ̈ܢܐ ܡܚܟ̈ܡܢܐ ܠܐ ܡܬܼܐܡܪ̈ܢ ܒܝܼܫ̈ܬܐ. ܐܠܐ ܡܐܠܠܘܢ ܛܒ̈ܬܐ. ܒܗܿܝ ܕܛܒ̈ܬܐ ܡܥܒܕ̈ܢ ܘܡܝ̈ܬܝܢ. ܒܝܼܫܬܐ ܕܝܢ ܣܟ ܠܝܬ ܒܟܝܿܢܐ ܘܠܐ ܐܝܬܝܗܿ. ܐܠܐ ܚܐܪܘܬܐ ܝܿܠܕܐ ܠܗܿ. ܐܡܬܝ ܕܒܝܼܫܐܝܼܬ ܡܬܚܫܚܐ ܒܗܿ.



Page 44



ܡܿܢ ܕܩ݀ܛܠ ܘܡܿܚܐ ܠܐ̱ܢܫ܆ ܒܝܼܫܬܐ ܥ݀ܒܕ ܒܨܒܝܿܢܗ. ܡܿܢ ܕܩ݀ܛܠ ܘܡܿܚܐ ܒܢܿܡܘܿܣܐ ܐܝܟ ܕܬܚܡܬ ܠ̈ܣܝܡܝ ܢܿܡܘܿܣܐ. ܛܒܿܬܐ ܣܿܥܪ ܒܟܿܠܗܿ ܓܘܐ. ܥܡ ܣܓܝ̈ܐܬܐ ܕܐܝܟ ܗܿܠܝܢ ܕܐܝܬ ܥܠܝܗܝܢ ܡܠܼܬܐ ܘܒܘܼܚܢܐ ܣܿܓܝܐܐ. ܘܠܟܿܠ ܐ̱ܢܫ ܝܼܕܝܼܥ̈ܢ. ܝܬܝܼܪܐܝܼܬ ܠܡܕܪ̈ܫܝ ܒܥܿܠܡܐ ܘܫܡ̈ܥܝ ܢܿܡܘ̈ܣܐ. ܘܗܿܢܐ ܥ݀ܠܡܐ ܒܝܬ ܡܪܕܘܬܐ ܐܘܟܝܬ ܒܝܬ ܝܘܠܦܢܐ ܐܝܼܬܘ̄ ܐܝܟ ܐܣܟܘܠܐ ܕܛܠ̈ܝܐ. ܕܠܡܐ ܡܛ݀ܠ ܗܘܼܦܟܐ ܘܡܼܬܟܪܟܢܘܼܬܐ ܕܒܐܣܟܘܠܝ ܡܬܼܪܕܐ ܐܟܡܿܢ ܕܒܗܿ ܢܩܘܐ ܠܥܠܡ܆ ܠܐ. ܐܠܐ ܕܢܐܠܦ ܬܡܿܢ ܚܟܡܬܐ ܘܝܼܕܥܬܐ ܕܐܝܟܢ ܢܼܬܗܦܟ ܒܥ݀ܠܡܐ ܘܗܿܦܟ ܠܒܝܬ ܐܒ̈ܗܘܗܝ ܘܝ݀ܪܬ ܠܗܘܢ ܘܡܩܘܐ ܒܝܪܬܘܼܬܗ. ܡܿܕܝܢ ܥ݀ܠܡܐ ܐܚܪܢܐ ܐܝܼܬ ܠܐܠܗܐ. ܘܗܿܘ ܐܝܼܬܘ̄ ܝܪܬܘܬܢ ܥܠܡܝܼܢܝܬܐ. ܗܘܼܝܘܼ ܕܪܕܐ ܘܡܟܘܢ ܠܢ ܒܡܪ̈ܕܘܬܐ ܗܿܠܝܢ ܟܿܠܗܝܢ ܕܐܡܝܪ̈ܢ ܐܟܡܿܢ ܕܢܿܕܚܠ ܘܠܐ ܢܿܚܛܐ. ܐܠܐ ܢܥܒܼܕ ܛܒ̈ܬܐ ܒܗܢ ܥ݀ܠܡܐ ܕܥܿܒܪ ܘܢܐܪܬ ܛܒ̈ܬܗ ܕܗܿܘ ܥ݀ܠܡܐ ܕܠܐ ܥ݀ܒܪ. ܘܐܠܘ ܗܿܠܝܢ ܡܪ̈ܕܘܬܐ ܘܥܣܩ̈ܬܐ ܘܕܚܝܼܠ̈ܬܐ. ܡܐܠܠܘܢ ܡܚܒܠ̈ܢܝܬܐ ܘܡܘܒܕܢܝ̈ܬܐ܆ ܡܪ̈ܝܐ ܘܒܪ̈ܘܼܝܐ ܛܒ̈ܐ. ܘܣܩܘܼܒ̈ܠܐ ܡܓܡܪ̈ܢܐ ܘܡܘܒܕ̈ܢܐ ܕܚܕܕ̈ܐ ܐܝܼܬܝܗܘܢ. ܘܡܒܛܠ̈ܢܐ ܘܥ݀ܛܘܼܝ̈ܐ ܘܠܘ ܡܩܝܼܡ̈ܢܐ ܘܡܢܛܪ̈ܢܐ ܘܡܕܒܪ̈ܢܐ. ܐܟܙܢܐ ܕܢܘܼܗܪܐ ܘܚܫܘܼܟܐ. ܚܘܠܡܢܐ ܘܟܘܪܗܢܐ. ܫܝܢܐ ܘܚܪܒܐ. ܘܣܿܓܝ̈ܐܬܐ ܕܐܝܟ ܗܿܠܝܢ. ܘܐܠܘ ܡܪ̈ܝܐ ܣܿܓܝ̈ܐܐ ܐܝܼܬ ܗܘܼܐ ܠܥܿܠܡܐ. ܒܣܩܘܼܒܠܝܘܼܬܗܘܢ ܕܠܘܬ݀ ܚܕܕ̈ܐ ܡܘܒܕ ܗܘܼܐ ܠܗܘܢ ܚܕܕ̈ܐ ܗ̄ ܚܝܠ̈ܬܢܐ ܠܡܚܝܼܠܐ. ܐܘܿ ܟܿܠܗܘܢ ܡܬܓܡܪ ܗܘܼܐ ܠܗܘܢ. ܡܼܢ ܣܩܘܼܒܠܝܘܼܬܐ ܕܒܝܢܬܗܘܢ. ܐܘܿ ܡܚ̈ܝܼܠܐ ܕܒܗܘܢ. ܘܗܿܐ ܚܿܙܝܢܢ ܘܢܣܝܼܢܢ ܒܗܿܠܝܢ ܟܿܠܗܘܿܢ ܐ̈ܠܦܐ ܕܫܢܝ̈ܐ. ܕܠܐ ܒܛܠ ܡܼܢ ܥ݀ܠܡܐ ܡܕܡ. ܐܠܐ ܟܿܠܗܝܢ ܒܪ̈ܝܬܐ ܟܿܠܚܕܐ ܒܟܝܿܢܗܿ ܢܛܝܼܪܐ ܘܐܝܟ ܛܟܼܣܗܿ. ܘܠܐ ܐܬܼܒܠܒܠ ܡܕܡ ܡܼܢ ܡܛܟܣܘܼܬܐ ܕܫܡܿܝܐ ܘܕܐܪܥܐ. ܘܟܪܘܼܟܝܐ ܕܙܒ̈ܢܐ. ܘܟܝܢ̈ܝܬܐ ܟܿܠܗܝܢ ܕܡܼܢ ܐܣܛܘܼܟ̈ܣܐ. ܡܿܕܝܢ ܚܕ ܗܼܘ ܒܠܚܘܼܕܘܗܝ ܡܪܐ ܘܥܒܘܼܕܐ ܘܡܕܒܪܢܐ. ܘܐܟܙܢܐ ܬܘܼܒ ܕܡܠ̈ܟܘܬܐ ܕܒܥ݀ܠܡܐ ܗܿܢܐ. ܐܦܢ ܐܝܼܬ ܗܘܼܐ ܒܗܝܢ ܥܫܝܼܢ̈ܬܐ ܘܣܿܓܝܼ ܚܝܠ̈ܬܢܝܬܐ. ܐܠܐ ܡܛܠ ܣܩܘܼܒܠܝܘܼܬܐ ܕܓܕܫܬ݀ ܘܓܕܫܐ ܐܡܝܼܢܐܝܬ ܒܝܢܬܗܝܢ. ܣܓܝ̈ܐܬܐ ܡܼܢܗܝܢ ܓܡܪ ܠܚܕܕ̈ܐ ܘܐܘܒܕܘ ܘܥܩܼܪܘ ܘܥܼܛܘ ܡܼܢ ܐܪܥܐ ܕܘܼܟܪܢܗܝܢ. ܗܟܘܬ݀ ܐܠܘܼ ܣܿܓܝܼ ܐ̈ܠܗܐ ܘܡܪ̈ܝܐ ܐܝܼܬ ܗܘܼܐ. ܘܗܿܠܝܢ ܠܘ ܡܓܢ ܟܬܼܒܢܢ. ܛܒܿ ܝܕܿܥܝܢܢ ܕܟܿܠܗܘܢ ܥܡܼ̈ܡܐ ܕܐܝܼܬ ܒܐܪܥܐ ܚܕ ܐܠܗܐ ܡܘܕܝܢ



Page 45



ܡܪܐ ܘܥ݀ܒܘܕܐ ܘܡܕܒܪܢܐ. ܐܠܐ ܒܪܡ ܡܥܕܝܢ ܚܘܼܫܒ̈ܢܐ ܒܝܼܫ̈ܐ ܘܡܬܚܫܒܝܢ ܘܡܓܕܦܝܢ ܘܡܬܼܗܓܓܝܢ ܕܕܠܡܐ ܐܝܼܬ ܡܪ̈ܝܐ ܘܡܕܒܪ̈ܢܐ ܣܛܪ ܡܼܢ ܚܕ. ܐܟܡܿܢ ܕܡܼܢ ܗܕܐ ܢܼܬܪܦܘܢ. ܘܬܡܠܟܼܝ ܥܠܝܗܘܢ ܕܓܠܘܼܬܐ ܘܚܛܝܼܬܐ ܘܢܐܒܕܘܢ ܡܼܢ ܢܘܼܗܪܗ ܕܫܪܪܐ. ܘܢܐܙܠܘܢ ܚܫܘܼܟܐ ܕܠܥܿܠܡ. ܘܬܘܼܒ ܐܝܬ ܐ̱ܚܪ̈ܢܐ ܕܒܠܐ ܝܕܥܬܗ ܕܫܪܪܐ ܫܿܛܪܝܢ. ܘܐܟܡܿܢ ܕܡܥܠܝܢ ܠܗ ܠܐܠܗܐ ܛܒܿܐ. ܡܘܪܒܝܢ ܠܗ ܘܐ݀ܡܪܝܢ܆ ܚܣ ܠܗ ܠܐܠܗܐ ܛܒܿܐ ܘܡܪܚܢܐ ܘܡܢܗܪܢܐ. ܕܢܒܼܪܐ ܐܘܿ ܢܥܒܼܕ ܕܐܝܟ ܗܿܠܝܢ. ܘܐܝܟܢ ܡܝܬܐ ܘܪܕܐ ܒܗܿܠܝܢ ܡܚ̈ܘܬܐ ܡܫܝܼܡܢ̈ܝܬܐ. ܟܕ ܠܐ ܝܿܕܥܝܢ ܕܒܗܿܠܝܢ ܚܘܼܫ̈ܒܐ ܣܢ̈ܝܐ ܘܬܪ̈ܥܝܬܐ ܡܣܠ̈ܝܬܐ ܗܿܐ ܟܿܦܪܝܢ ܒܫܪܪܐ ܘܡܙܥܪܝܢ ܚܝܠܗ ܕܐܠܗܐ. ܘܠܐ ܝܿܕܥܝܢ ܠܡܦܼܪܫ ܫܪܪܐ ܡܼܢ ܕܓܠܘܼܬܐ. ܘܒܝܼܫ̈ܬܐ ܡܼܢ ܛܒ̈ܬܐ. ܠܝܬ ܣܟ ܒܝܼܫܬܐ ܒܟܝܿܢܐ. ܐܠܐ ܗܿܝ ܕܡܬܼܥܒܕܐ ܒܨܒܝܿܢܐ ܕܚܐܪܘܼܬܗ ܕܒܪܢܫܐ. ܐܦܠܐ ܡܥܒܕܢܘ̄ ܐ̱ܚܪܬܐ ܐܝܬ ܕܒܩܛܝܼܪܐ ܙܟܿܝܐ ܘܥ݀ܫܡܐ ܠܚܐܪܘܼܬܗ ܕܒܪܢܫܐ ܠܡܥܼܒܕ ܒܝܼܫܬܐ. ܓܘܪ̈ܓܐ ܕܝܢ ܐܝܬ ܘܡܣܒܪ̈ܢܬܐ ܒܚܘܼܫ̈ܒܐ ܡܼܢ ܡܥܒܕܢܘ̄ ܒܝܼܫܬܐ ܕܠܘ ܒܟܝܿܢܗܿ ܘܒܪܝܼܬܗܿ ܒܝܼܫܐ ܗܘܼܬ݀ ܡܼܢ ܩܕܝܼܡ. ܣܘܼܥܪܢܐ ܕܝܢ ܕܒܝܼܫܬܐ ܕܚܐܪܘܬܐ ܐܝܼܬܘ̄. ܒܠܚܘܼܕ ܒܙܘܥܐ ܕܨܒܝܿܢܐ ܒܝܬܝܐ ܘܠܘ ܒܩܛܝܼܪܐ. ܡܕܝܢ ܠܝܬ ܣܟ ܒܝܼܫܬܐ ܒܟܝܿܢܐ ܠܐ ܡܕܡ ܒܝܼܫܐ. ܐܠܐ ܟܿܠ ܡܕܡ ܡܛܠ ܛܒܿܬܐ ܘܥܘܼܕܪܢܐ ܗܘܼܐ ܘܗܿܘܐ. ܘܚܕ ܗܼܘ ܐܠܗܐ ܒܿܪܘܝܐ ܘܥ݀ܒܘܕܐ ܘܡܕܒܪܢܐ ܕܟܿܠ. ܡܪܐ ܕܟܿܠ ܘܡܨܐ ܟܿܠ. ܘܡܦܪܢܣ ܟܠ ܒܚܟܡܬܐ ܪܒܬܐ ܕܒܛܝܼܠܘܼܬܗ ܕܥܠ ܟܿܠ ܘܝܨܝܼܦܘܼܬܗ ܕܥܠ ܟܿܠ. ܕܠܗ ܡܫܒܚܝܼܢܢ ܘܡܒܪܟܝܢܢ ܘܡܘܪܒܝܼܢܢ ܒܗ. ܡܘܕܝܢܢ ܘܡܗܝܡܢܝܢܢ. ܘܡܬܓܘܣܝܼܢܢ. ܘܥܠܘܗܝ ܬܟܝܼܠܝܢܢ ܘܡܣܒܪܝܢܢ. ܘܡܣܟܝܢܢ. ܘܐܡܿܪܝܢܢ ܡܼܢ ܟܿܠܗ ܚܝܠܢ. ܘܡܼܢ ܟܠܗ ܢܦܫܢ܆ ܒܟܠܗ ܫܪܪܢ ܘܝܕܥܬܢ ܘܬܘܕܝܬܢ. ܕܚܕ ܗܼܝ ܐܝܼܬܝܐ ܡܬܘܼ̱ܝܐ ܘܥܠܡܝܼܢܝܐ. ܕܠܐ ܫܘܪܝ ܘܠܐ ܡܫܠܡ. ܐܠܐ ܐܝܬܘ̄ ܐܡܝܢܐܝܬ. ܚܕ ܐܠܗܐ. ܚܕ ܡܪܐ. ܚܕ ܒܪܘܝܐ. ܚܕ ܥܒܘܕܐ. ܚܕ ܡܠܟܐ. ܚܕ ܫܠܝܼܛܐ. ܚܕ ܐܚܝܼܕܐ. ܚܕ ܡܢܛܪܢܐ. ܚܕ ܡܕܒܪܢܐ. ܚܕ ܡܦܪܢܣܢܐ. ܚܕ ܟܝܿܢܐ ܠܐ ܡܬܕܪܟܢܐ. ܚܕܐ ܐܘܣܝܐ ܠܐ ܡܬܦܫܩܢܝܬܐ. ܚܕܐ ܐܝܬܘܬܐ ܡܬܘܼܡܝܬܐ. ܘܥܠܡܝܼܢܝܬܐ ܕܠܗ ܫܘ̄ ܘܬܘܕܝܬܐ ܘܣܓܕܬܐ ܡܼܢ ܟܿܠܗܘܢ ܥܡܼܡ̈ܐ ܘܛܘܼܗ̈ܡܐ ܘܫܪ̈ܒܬܐ ܘܡܼܢ ܟܿܠܗܘܿܢ ܟܝ̈ܢܐ ܡܠ̈ܝܼܠܐ ܘܠܐ ܡ̈ܠܝܼܠܐ. [ܡܢܦ̈ܫܐ] ܘܠܐ ܡܢܦ̈ܫܐ. ܘܕܡܬܚ̈ܙܝܢ ܘܕܠܐ



Page 46



ܡܬܚ̈ܙܝܢ ܐܝܡܢܐ ܘܒܟܿܠ ܕܪ̈ܝ ܥ̈ܠܡܐ ܠܥܿܠܡܥܠܡܝܢ ܐܡܝܢ. ܘܒܗܿܠܝܢ ܫܠܡ ܩܦܠܐܘܢ ܕܚܡܫܐ ܒܝܕ ܐܠܗܐ ܕܡܚܟܡ.

ܬܘܼܒ ܥܡ ܐܠܗܐ ܕܡܗܕܐ ܩܦܠܐܘܢ ܕܫܬܐ. ܥܠܗܿܝ ܕܟܡܐ ܩܢܘܼ̈ܡܐ ܘܕܝܼܠܝ̈ܬܐ ܐܝܬܘܗܝ ܐܠܗܐ.

ܗܘܢܐ ܪܒܐ ܘܚܟܡܬܐ ܐܝܼܬܝܼܝܼܬܐ ܘܚܝܐ ܘܡܚܝܢܐ. ܘܝܿܗܒ ܚܝ̈ܐ ܠܟܿܠܗܘܢ ܡܫܘܬܦ̈ܝ ܒܚ̈ܝܐ ܡܬܼܝܕܥ̈ܢܐ ܘܡܬܪ̈ܓܫܢܐ. ܐܢܬ ܗܼܝ ܒܠܚܘܼܕܝܟ ܗܘܢܐ ܡܪܢܝܐ. ܒܿܪܐ ܟܿܠ ܗܘܢ̈ܝܢ. ܐܢܬ ܗܼܘ ܚܟܡܼܬܐ ܪܒܬܐ ܡܪܬ݀ ܟܿܠ ܚܟܼ̈ܡܢ. ܘܡܚܟܡܬ݀ ܟܿܠ ܚܟܝܼܡ̈ܐ ܡܠ̈ܝܼܠܐ. ܓܫܝܼܡ̈ܐ ܘܠܐ ܓܫܝܼܡ̈ܐ. ܐܢܬ ܗܼܘ ܚܝܐ ܘܡܚܝܢܐ ܡܒܘܼܥ ܟܿܠ ܚ̈ܝܐ. ܘܝܿܗܒ ܚ̈ܝܐ ܠܟܿܠ ܡܫܘܬܦ̈ܝ ܒܚܝ̈ܐ. ܠܟ ܡܫܒܚܝܼܢܢ ܠܟ ܡܒܪܟܝܼܢܢ ܠܟ ܡܘܪܒܝܼܢܢ. ܡܼܢܟ ܒܿܥܝܢܢ ܟܕ ܣܿܓܕܝܼܢܢ. ܡܢ ܫܐܠܝܼܢܢ ܟܕ ܡܘܕܝܢܢ. ܠܟ ܡܦܝܼܣܝܼܢܢ ܘܡܼܬܟܫܦܝܼܢܢ ܟܕ ܒܪܟܝܢܢ ܩܕܡ ܡܪܘܼܬܟ. ܬܘܼܒ ܡܡܪܚܝܼܢܢ ܟܕ ܠܐ ܫܿܘܝܢܢ ܕܢܬܼܩܪܒ ܠܘܬ݀ ܠܐ ܡܬܼܩܪܒܢܘܼܬܟ. ܬܘܼܒ ܣܿܠܩܝܢܢ ܠܡܥܩܒܘܼ ܠܠܐ ܡܬܼܥܩܒܢܘܼܬܟ. ܬܘܼܒ ܡܚܨܦܝܼܢܢ ܠܡܕܪܟܘܼ ܠܠܐ ܡܬܕܪܟܢܘܼܬܟ ܒܗܝܡܢܘܼܬ ܡܪܝ ܡܬܩܪܒܝܼܢܢ. ܒܣܒܪܐ ܪܒܐ ܡܥܩܒܝܼܢܢ. ܒܚܘܼܒܐ ܝ݀ܩܘܕܐ ܡܬܼܓܘܙܠܝܼܢܢ ܒܢܘܼܪܐ ܕܪܚܡܼܬܟ ܗܿܡܣܝܢܢ. ܕܢܕܪܟ ܠܗܿܘ ܡܐ ܕܨ݀ܒܝܐ ܟܣܝܘܼܬܐ ܕܬܚܘܐ ܠܚܫܘܼܒܘܼܬܢ. ܘܡܢܼܚ ܠܓܢܝܼܙܘܬܟ ܠܡܚܘܝܘܼ ܠܣܡܝܘܬܢ. ܘܫܿܦܪ ܠܨܒܝܿܢܟ ܠܡܚܟܡܘܼ ܠܗܕܝܘܼܛܘܼܬܢܿ ܠܘ ܐܝܟ ܕܐܝܬܝܟ ܒܟܝܿܢܟ. ܡܛܠ ܕܠܐ ܡܼܨܝܐ ܗܿܕܐ ܕܬܬܝܼܕܥܝ ܠܒܪ̈ܝܐ ܘܥܒܝܼܕ̈ܐ. ܐܠܐ ܐܝܟ ܕܡܼܨܝܐ ܝܼܕܥܬܢ ܝܗܝܼܒܬ݀ ܡܼܢ ܚܟܡܼܬܟ ܕܬܕܪܟܝ ܘܬܣܬܟܠܝ ܗܿܘ ܡܕܡ ܕܡܫܪܪ ܠܒܝܢ ܒܗܝܡܢܘܼ̄ ܬܪܝܼܨܬܐ ܕܒܟ. ܘܬܘܕܝܬܐ ܫܪܝܼܪܬܐ ܘܡܘܕܝܢܘܬܐ ܡܪܐܢܝܼܬܐ. ܗܘܢܐ ܙܥܘܪܐ ܕܒܼܪܐ ܗܘܢܟ ܪܒܐ ܘܠܐ ܡܣܼܬܟܝܢܐ ܗܿܐ ܡܡܪܚ ܕܢܕܥܟ ܘܕܢܫܒܚܟ. ܝܕܥܬܐ ܡܠܝܼܠܬܐ ܕܝܗܼܒܬ݀ ܠܢ ܚܟܼܡܬܟ ܪܒܬܐ ܘܠܐ ܡܬܼܡܫܚܢܝܼܬܐ. ܗܿܐ ܗܡܣܐ ܕܬܬܚܟܡܿܝ ܒܟ ܘܬܪܡܪܡܟ. ܚܝܘܼܬܐ ܕܒܢ ܘܢܫܡܬܢ ܡܬܬܙܝܼܥܬ݀ ܡܼܢ ܚܝܘܼܬܟ ܐܘ̃ ܝ݀ܗܒ ܚܝ̈ܐ ܠܟܿܠ. ܗܿܐ ܣܿܥܝܐ ܠܡܐܚܐ ܒܟ ܪܘܚܢܐܝܬ ܘܠܡܡܼܬܩ ܚ̈ܝܐ ܡܼܢ ܐܝܼܬܘܼܬܟ. ܗܼܒܠܢ ܐܘ̃ ܫܦܝܼܥ ܒܡܘܗܒ̈ܬܐ. ܐܥܬܪ ܠܢ ܐܘ̃ ܥܬܝܼܪ ܒܫܘܼܟ̈ܢܐ. ܡܠܐ ܣܘܼܢܩܢ ܚܣܝܼܪܘܼܬܢ. ܐܘ̃ ܒܝܬ ܓܘܣܐ ܡܠܝܐ ܡܥܬܪ ܟܿܠ ܣܘܼܢܩܢ. ܘܡܩܘܐ ܒܠܐ ܚܣܝܼܪܘܼܬܐ. ܒܪܝܼܟ ܐܢܬ ܡܪܝ ܘܣܓܝܼܕ ܐܝܼܩܪܟ. ܬܘܕܝ ܠܡܪܘܬܟ. ܡܼܢ ܟܿܠܢ ܒܪ̈ܝܐ ܘܥܒ̈ܝܼܕܐ ܕܒܪܬ݀ ܐܠܗܘܼܬܟ ܐܡܝܼܢܐܝܬ ܘܒܟܿܠ ܙܒܢ ܘܠܥ̈ܠܡܝ ܥܠ̈ܡܐ ܐܡܝܢ܀ ܗܫܐ ܕܝܢ ܕܝܼܕܥܢܢ ܘܐܫܼܬܪܪܢܢ ܟܿܠܢ ܚܒ̈ܝܼܒܝ.



Page 47



ܡܼܢ ܢܦܫܢ ܘܟܝܿܢܢ ܘܦܪܘܫܘܬ݀ ܝܼܕܥܬܢ. ܘܡܼܢ ܟܝܢ ܥܿܠܡܐ ܗܿܢܐ ܕܒܗ ܐܬܒܪܝܼܢܢ. ܕܫܪܝܪܐܝܬ ܡܪܐ ܘܒܪܘܝܐ ܘܥܿܒܘܕܐ ܐܝܬ ܠܢ ܘܠܟܿܠܗܿ ܒܪܝܼܬܐ. ܘܕܚܕ ܗܼܘ ܒܠܚܘܼܕܘܗܝ ܐܫܼܬܘܕܥܢܢ. ܬܘܼܒ ܙ݀ܕܩ ܠܢ ܐܝܟ ܟܝܿܢܐ ܕܡܠܝܼܠܘܬܐ ܕܐܝܼܬ ܒܢ. ܕܢܥܩܒ ܘܢܒܚܢ ܒܬܪܥܝܼܬܢ ܘܢܬܚܫܒ ܒܗܘܢܐ ܗܿܢܐ ܡܩܒܠܢܐ ܕܝܼܕܥܬܐ ܕܐܬܝܼܩܒ ܠܢ ܐܝܠܝܢ ܕܡܨܝܐ ܝܼܕܥܬܢ ܘܡܪܕ ܗܘܢܐ ܕܒܢ ܕܢܿܣܬܟܠ ܥܠ ܒܪܘܝܢ. ܡܐܠܠܘܢ ܐܝܠܝܢ ܕܗܼܘ ܡܪܢ ܘܥ݀ܒܘܕܢ ܝܗܼܒ ܘܝ݀ܗܒ ܠܢ. ܘܝ݀ܕܥ ܕܣܿܦܩܝܼܢܢ ܘܡܕܪܟ ܗܘܢܐ ܕܒܼܪܐ ܒܢ. ܘܫܿܦܪ ܠܨܒܝܿܢܗ ܘܡܥܕܪ ܠܟܝܿܢܢ. ܬܘܼܒ ܗܟܝܼܠ ܡܼܬܚܫܒ ܗܘܢܐ ܡܕܡ ܟܣܝܐ ܘܡܠܝܼܠܐ ܘܩܛܝܼܢܐ ܕܐܝܬ ܒܢ. ܘܡܼܬܥܠܐ ܘܡܬܼܩܛܢ ܐܝܟ ܟܝܿܢܗ ܕܠܐ ܣܟ ܫ݀ܠܐ ܐܘܿ ܢ݀ܐܚ ܡܼܢ ܡܣܩ̈ܬܐ ܘܪܘܡܪ̈ܡܐ ܕܠܥܠ. ܟܡܐ ܕܡܬܝܼܗܒ ܠܗ. ܡܐܠܠܘܢ ܘܠܦܘܼܬ ܕܘܼܟܝܿܗ ܕܡܼܢ ܚܫ̈ܐ ܘܗܘܼܦ̈ܟܐ ܥܠ̈ܡܢܝܐ. ܕܐܪܐ ܟܝ ܡܢܐ ܡܕܡ ܐܝܬܘܗܝ ܥܒܘܼܕܐ ܕܝܼܠܢ. ܕܐܝܬܘܗܝ ܘܕܚܕ ܗܼܘ ܐܫܼܬܪܪܢܢ. ܐܠܐ ܟܝ ܚܝ̈ܐ ܐܝܼܬܘ̄. ܡܠܝܼܠܐ ܐܝܼܬܘ̄. ܗܘܢܐ ܐܝܼܬܘ̄. ܡܢܐ ܟܝ ܐܝܼܬܘ̄. ܐܦܢ ܐܝܼܬܝܐ ܡܬܘܼܡܝܐ ܕܠܐ ܫܘܼܪܝ ܘܕܠܐ ܣܟ ܫܘܼܠܡ ܐܝܼܬܘ̄. ܐܦܠܐ ܡܬܕܪܟܐ ܐܝܼܬܘܼܬܗ. ܘܠܐ ܡܣܼܬܝܟܐ ܪܒܘܼܬܗ. ܘܠܐ ܡܬܥܩܒ ܟܝܿܢܗ. ܘܠܐ ܡܬܼܒܨܝܐ ܡܕܒܪܢܘܼܬܗ. ܐܦܠܐ ܡܬܬܡܝܼܫܝܢ ܕܝܢ̈ܘܗܝ. ܘܠܐ ܡܬܝܕ̈ܥܢ ܐܘܼܪ̈ܚܬܗ. ܐܠܐ ܕܡܿܢܐ ܡܕܡ ܟܝ ܐܝܼܬܘ̄ ܐܠܗܢ ܙ݀ܕܩ ܠܢ ܕܢܿܕܥ. ܐܝܠܝܢ ܕܗܼܘ ܨ݀ܒܐ ܕܢܘܕܥ ܠܢ. ܡܛܠ ܕܐܢܗܘܼ ܠܐ ܝ݀ܗܒ ܠܢ ܡܕܥܐ ܘܣܘܼܟܠܐ ܕܥܠ ܡܪܘܼܬܗ ܐܝܟ ܕܫܿܦܪ ܠܗ. ܠܢ ܡܚܝܼ̈ܠܐ ܘܚܫܘܼ̈ܟܐ ܠܐ ܣܟ ܡܼܨܝܐ ܠܢ ܕܢ݀ܚܘܪ ܒܚܘܼܫܒ ܡܕܥܢ ܠܘܬ݀ ܪܘܡܐ ܡܥܠܝܐ ܕܠܐ ܡܬܕܪܟܢܘܼܬܗ ܘܐܠܐ ܓܿܗܪܝܢܢ ܘܥܡܛ ܢܘܼܗܪܐ ܕܡܕܥܢ ܡܪܚܐ. ܐܟܙܢܐ ܕܓܿܗܪܢ ܥܝ̈ܢܐ ܕܚܙܬ݀ ܦܓܪܐ ܠܡܚܪ ܡܬܼܒܩܝܢܐܝܼܬ ܒܐܣܦܝܼܪܗ ܕܫܡܼܫܐ ܗܿܢܐ ܡܼܬܚܙܝܢܐ. ܘܠܐܝܟܐ ܐܝܼܬ ܠܢ ܕܢܣܩ ܘܢܬܥܠܐ ܒܗܘܢܢ. ܕܗܿܐ ܠܐ ܡܬܕܪܟܐ ܡܥܠܝܘܼܬܗ. ܘܐܝܟܢ ܐܝܼܬ ܠܢ ܕܢܿܬܚܫܒ ܥܠܘܗܝ ܘܕܡܬܗܪ ܠܟܿܠ ܗܘ̈ܢܝܢ ܫܪܒܗ. ܘܐܝܟܐ ܐܝܼܬ ܠܢ ܕܢܩܪܐ ܘܢܫܼܡܥ ܡܛ݀ܠܬܗ. ܕܗܿܐ ܟܿܠܗܘܿܢ ܣܦܪ̈ܐ ܘܟܬܒ̈ܐ ܘܡܐܡܪ̈ܐ ܘܡ̈ܠܐ ܠܐ ܣܿܦܩܝܢ ܕܢܡܠܠܘܢ ܫܪܒܗ. ܡܕܝܢ ܬܘܼܒ ܠܘܬ݀ ܐܒܐ ܩܫܝܼܫܐ ܡܠܦܢܐ ܕܝܼܠܢ ܢܗܦܘܟ ܗ̄ ܠܘܬ݀ ܟܝܿܢܐ ܕܐܝܬܝܼ ܟܿܠܢ ܠܗܘܿܝܐ. ܗܿܢܘ ܡܠܦܢܐ ܚܟܝܼܡܐ ܕܠܝܬ ܣܟ ܠܡܼܬܦܠܓܘܼ ܥܠ ܡܠܦܢܘܼܬܗ ܠܟܿܠܗܘܢ ܥܡܼ̈ܡܐ ܘܠܫ̈ܢܐ ܘܛܘܼܗ̈ܡܐ ܘܫܪ̈ܒܬܐ. ܘܟܕ ܐܬܿܒܩܝܼܢܢ ܩܕܡܐܝܼܬ ܚܢܢ ܒܢ. ܘܚܼܙܝܢܢ ܘܐܪܓܫܢܢ ܒܗܿܢܐ ܗܘܢܐ ܠܐ ܡܬܼܡܫܚܢܐ ܕܒܢ. ܕܐܝܟܢ ܓܿܢܐܼ ܘܝܬܝܼܒ ܐܝܟ ܡܠܟܐ ܪܒܐ ܒܪܝܫܢ.



Page 48



ܘܦܩܕ ܒܐܬܪ̈ܘܬܐ. ܘܡܿܛܐ ܠܣܘܦ̈ܐ ܘܚܿܙܐ ܪ̈ܘܡܐ ܘܥܘܼܡ̈ܩܐ ܒܝܕ ܚܘܼܫܒܐ ܡܠܝܼܠܐ ܘܟܝܿܢܐ ܕܝܼܠܗ. ܘܒܝܕ ܚܝܘܼܬܐ ܕܡܬܬܙܝܼܥܐ ܒܗ ܒܝܕ ܪܘܼܚܐ ܚܝܬܐ ܕܒܗܿ. ܚܿܐܪ ܒܡܚܙܝܼܬܐ ܪܒܬܐ ܘܫܦܝܼܥܬܐ ܕܝܼܠܗ ܕܟܝܿܢܐ. ܘܚܿܙܐ ܒܗܿ ܠܨܠܡܐ ܕܒܪܘܼܝܗ ܗܿܘ ܕܒܛܝܒܘܼܬܗ ܘܒܡܪܚܡܢܘܼܬܗ ܒܼܝܗܝ ܒܨܠܡܐ ܕܪܒܘܼܬܗ. ܘܡܼܬܚܫܒ ܘܐܡܿܪ ܒܪܥܝܿܢܗ. ܕܐܢ ܐܢܿܐ ܒܪܝܐ ܘܥܒܝܼܕܐ ܗܿܢܐ ܗܘܢܐ ܪܒܐ ܘܫܒܝܼܚܐ ܐܝܬ ܠܝ. ܡܿܕܝܢ ܒܿܪܘܝܐ ܐܝܟܢ ܗܿܘ ܬܗܘܼܡܐ ܠܐ ܡܬܬܓܝܼܫܢܐ ܕܗܘܢܗ. ܗܘܢܐ ܪܒܐ ܘܠܐ ܡܬܕܪܟܢܐ ܘܒܡܘܼܥܐ ܕܟܿܠ ܗܘܿܢܝܢ. ܗܼܘ ܐܘܠܕ ܘܥܒܼܕ ܟܿܠ ܗܘ̈ܢܝܢ. ܟܕ ܗܼܘ ܡܼܢ ܐ̱ܚܪܝܢ ܗܘܢܐ ܐܠܐ ܐܬܝܼܠܕ ܘܐܬܥܒܕ. ܡܕܝܢ ܗܘܢܐ ܪܒܐ ܘܐܒܐ ܕܟܿܠ ܗܘ̈ܢܝܢ ܕܪ̈ܘܼܚܢܐ ܘܕܦܓܪ̈ܢܐ ܐܝܼܬܘ̄ ܡܪܐ ܘܒܪܘܝܐ ܐܠܗܐ ܕܟܿܠܢ. ܬܘܼܒ ܕܝܢ ܡܼܬܚܫܒ ܒܪܢܫܐ ܘܐܡܪ ܒܪܥܝܿܢܗ. ܕܐܢ ܐܢܿܐ ܒܪܝܐ ܘܥܒܝܼܕܐ ܗܿܢܐ ܚܘܼܫܒܐ ܕܬܗܼܪܐ ܐܘܟܝܼܬ ܡܠܼܬܐ ܡܠܝܼܠܬܐ ܝܿܠܕ ܗܘܢܝ ܒܠܒܝ. ܘܐܡܝܼܢܐܝܼܬ ܐܝܼܬܝܗܿ ܒܝ ܡܢܗ ܕܐܒܐ ܪܒܐ ܗܘܢܐ ܡܒܘܼܥܐ ܘܝ݀ܠܘܕܐ ܕܟܿܠ ܡܠܼܬܐ ܘܚܘܼܫܒܐ. ܡܕܝܢ ܡܪܝ ܘܐܠܗܝ ܕܝܗܼܒ ܠܝ ܗܕܐ ܡܠܝܼܠܘܼܬܐ ܚܟܝܼܡܬܐ ܘܡܚܫܒܬܐ ܝܕܘܼܥܬܢܝܼܬܐ ܕܡܘܠܕ ܐܡܝܼܢܐܝܬ ܗܘܢܝ. ܟܡܐ ܟܝ ܚܟܝܼܡܐ ܡܠܼܬܗ ܘܪܒܐ ܡܚܫܒܬܗ. ܘܐܢ ܐܢܿܐ ܒܪܝܐ ܘܥܒܝܼܕܐ ܕܝܼܠܗ ܕܡܠܼܬܐ ܚܟܝܼܡܬ݀ ܒܟܿܠ. ܠܐ ܡܬܼܥܪܝܐ ܘܠܐ ܡܣܬܝܟܐ ܡܠܬܝ ܐܡܼܬܝ ܕܬܬܙܝܥ ܒܪܘܼܚܝ. ܐܝܟܢ ܡܕܡ ܡܠܬ݀ ܗܘܢܗ ܕܡܪܝ ܐܘܟܝܼܬ ܡܚܫܒܬܗ ܡܬܬܙܝܼܥܬ݀ ܒܪܘܼܚܗ ܡܬܕܪܟܐ ܐܘܿ ܡܣܼܬܝܟܐ ܡܼܢ ܡܠܼܬܐ ܕܝܼܠܢ ܒܢܝ̈ܢܫܐ. ܒܿܬܪ ܩܠܝܼܠ ܡܚܘܝܢܢ. ܡܕܡ ܡܠܼܬܐ ܝܕܘܥܬܢܝܬܐ ܚܟܝܼܡܬ݀ ܒܟܿܠ ܐܘܟܝܬ ܡܚܫܒܬܐ ܪܒܬܐ ܐܝܬ ܠܗ ܠܗܘܢܐ ܐܒܗܝܐ ܕܡܪܝ ܘܐܠܗܝ. ܘܬܘܼܒ ܡܬܼܢܐ ܘܡܼܬܚܫܒ ܒܪܢܫܐ ܒܬܪܥܝܬܗ. ܘܐܡܿܪ. ܕܐܢ ܐܢܿܐ ܒܪܝܐ ܘܥܒܝܼܕܐ ܚܝ ܐܢܼܐ ܒܪܘܼܚܝ ܘܒܦܓܪܝ. ܘܡܼܬܬܙܝܼܥ ܐܢܼܐ ܒܬܪ̈ܬܝܗܝܢ. ܗܿܢܘ ܕܝܢ ܒܚܝܘܼܬܗ ܕܦܓܪܝ ܘܒܚܘܼܫ̈ܒܐ ܘܙܘ̈ܥܐ ܕܪܘܼܚܝ. ܘܐܝܼܬ ܒܝ ܗܿܕܐ ܚܝܘܼܬܐ ܐܘܟܝܼܬ ܪܘܼܚܐ ܡܐܚܝܢܝܼܬܐ ܕܝܼܠܝ. ܡܿܕܝܢ ܪܘܚܗ ܕܡܪܝ. ܟܡܐ ܪܒܐ ܘܫܒܝܼܚܐ ܚܝܘܼܬܗ ܝܿܗܒܬ݀ ܚܝ̈ܐ ܠܟܿܠ ܡܫܘ̈ܬܦܝ ܒܚ̈ܝܐ ܡܼܬܝܕܥ̈ܢܐ ܘܡܬܪ̈ܓܫܢܐ. ܡܠ̈ܝܼܠܐ ܘܠܐ ܡܠ̈ܝܼܠܐ. ܡܕܝܢ ܫܪܝܼܪܐܝܼܬ ܚܝܬܐ ܘܡܐܚܝܢܝܼܬܐ ܘܝ݀ܗܒܬ݀ ܚ̈ܝܐ ܐܝܼܬܝܗܿ ܪܘܼܚܗ ܩܕܝܼܫܬܐ ܘܡܫܒܚܬܐ ܕܡܪܝ. ܘܡܼܢ ܗܿܠܝܢ ܚܘܼܫ̈ܒܐ ܟܝܢ̈ܝܐ ܘܫܪ̈ܝܪܐ ܐܫܬܪܪܢܢ ܡܿܢ ܕܚܝܐ ܗܿܝ ܡܪܢ. ܘܗܘܢܐ ܪܒܐ ܐܝܼܬ ܠܗ ܡܒܘܥܐ ܕܟܠ ܗܘ̈ܢܝܢ. ܘܐܒܐ



Page 49



ܕܡܠܼܬܐ ܘܡܚܫܒܬܐ ܚܟܝܼܡܬܐ ܕܒܗܿ ܒܼܪܐ ܘܥܒܼܕ ܟܿܠ ܒܪ̈ܝܢ. ܘܪܘܼܚܐ ܚܝܬܐ ܐܝܼܬ ܒܗ. ܕܒܗܿ ܡܬܬܙܝܼܥ ܡܼܢ ܝ݀ܬܗ. ܘܡܙܝܼܥ ܟܿܠ ܕܡܬܬܙܝܼܥ. ܗܿܠܝܢ ܬܠܬܐ ܫܪ̈ܒܐ ܫܟܝܼܚܝܼܢ ܘܐܝܬܝܗܘܢ ܐܘܣܝܐܝܬ ܘܡܬܘܡܐܝܬ ܒܐܠܗܢ. ܗ̄ ܗܘܢܐ ܘܡܠܼܬܐ ܐܘܟܝܼܬ ܡܚܫܒܬܐ ܘܪܘܼܚܐ ܚܝܬܐ ܘܡܐܚܝܢܝܼܬܐ. ܕܡܼܢܗ ܕܟܝܿܢܢ ܕܒܪܝܗܝ ܒܨܠܡܗ ܝܼܠܦܢܢ ܗܿܠܝܢ ܚܬܝܼܬܐܝܼܬ. ܘܠܝܬ ܠܡܼܬܦܠܓܘܼ ܥܠ ܗܿܠܝܢ. ܘܗܘܢܐ ܝܿܠܘܕܐ ܐܝܼܬܘܗܝ ܕܡܚܫܒܬܐ ܐܡܝܼܢܐܝܬ. ܘܒܗܿܝ ܕܚܝ ܒܡܥܒܕܢܘܼܬܐ ܕܚܝܘܼܬܗ ܐܘܟܝܼܬ ܪܘܚܗ ܚܝܬܐ. ܣܿܥܪܐ ܡܚܫܒܬܗ. ܘܒܪܝܐ ܘܥ݀ܒܕܐ ܟܿܠ ܕܨ݀ܒܝܐ. ܘܐܝܟܢܐ ܕܚܢܢ ܐܝܼܬ ܠܢ ܗܘܢܐ ܕܡܘܠܕ ܡܚܫܒܬܐ ܐܘܟܝܼܬ ܡܠܼܬܐ ܐܡܝܼܢܐܝܬ ܒܠܒܢ. ܘܟܣܝܐ ܒܢ ܟܿܠܗܿ. ܘܠܐ ܝܕܝܼܥܐ ܠܐܚܪܝܢ. ܘܐܡܼܬܝ ܕܨܿܒܝܢܢ ܒܝܕ ܚܝܘܬܐ ܕܒܢ ܐܘܟܝܬ ܒܪܘܼܚܢ ܕܗܝܼ ܢܫܡܬܢ. ܡܦܩܝܼܢܢ ܠܗ ܠܓܫܝܼܡܘܼܬܐ ܒܝܕ ܩܠܐ ܕܡܼܢ ܦܓܪܢ ܘܡܼܬܝܕܥܐ ܠܟܿܠ ܐ̱ܢܫ. ܗܟܘܬ ܘܡܪܢ. ܐܘܠܕ ܗܘܢܗ ܡܚܫܒܬܐ ܟܝܿܢܐܝܼܬ ܐܘܟܝܼܬ ܡܠܼܬܐ. ܘܐܦܠܐ ܡܚܫܒܬܐ ܐܝܼܬ ܐܝܟܐ ܕܠܝܬ ܗܘܢܐ. ܘܐܝܟܐ ܕܐܝܼܬ ܗܘܢܐ ܘܡܚܫܒܬܐ ܚܝ̈ܐ ܐܝܼܬ. ܡܛܠ ܕܕܠܐ ܚܝܘܼܬܐ ܠܐ ܡܼܨܝܐ ܕܢܗܼܘܐ ܗܘܢܐ ܘܡܚܫܒܬܐ. ܐܠܐ ܒܗܿܝ ܕܗܘܢܐ ܐܝܬܘܗܝ ܥܠܼܬܐ ܘܡܒܘܥܐ. ܠܗ ܙ݀ܕܩ ܘܡܬܬܚܝܼܒ ܫܡܐ ܕܐܒܗܘܼܬܐ. ܒܗܿܝ ܕܗܼܘ ܐܝܼܬܘܗܝ ܐܒܐ ܡܪܐܢܝܐ. ܘܡܢܐ ܐܝܼܬܘ̄ ܡܪܐܢܝܐ. ܗ̄ ܕܠܝܬ ܠܗ ܬܘܼܒ ܐܟܘܬܗ ܕܕܡܿܐ ܠܗ ܕܢܬܼܩܪܐ ܒܫܡܐ ܗܿܢܐ ܡܫܒܚܐ ܕܐܒܗܘܬܐ. ܒܗܿܝ ܕܐܡܝܼܢܐܝܼܬ ܐܝܬܘܗܝ ܐܒܐ. ܡܛܠ ܕܠܐ ܐܝܼܬܘ̄ ܝܠܕܐ ܕܐܚܪܝܢ ܗܘܢܐ. ܕܐܝܼܬܘ̄ ܗܘܼܐ ܒܪܝܐ ܐܘܟܝܼܬ ܝܠܕܐ ܕܐܚܪܝܢ. ܘܗܿܝܕܝܢ ܗܘܼܐ ܐܒܐ ܕܐܚܪܝܢ. ܐܠܐ ܐܒܐ ܐܡܝܼܢܐܝܬ ܗܼܘ ܗܘܢܐ ܕܡܠܼܬܐ ܐܘܟܝܼܬ ܡܚܫܒܬܐ ܝܕܘܼܥܬܢܝܼܬܐ. ܘܡܛ݀ܠܗܕܐ ܘ݀ܠܝܐܝܬ ܘܫܪܝܼܪܐܝܼܬ ܐܝܬܘ̄ ܐܒܐ ܡܪܐܢܝܐ ܕܠܝܬ ܐ̱ܚܪܝܢ ܐܒܐ ܕܕܡܿܐ ܠܗ. ܘܡܢܗ ܐܫܬܡܗܬ݀ ܟܿܠ ܐܒܗܘܬܐ ܕܒܫܡܿܝܐ ܘܒܐܪܥܐ. ܒܪܡ ܟܿܠ ܐܒܐ ܐܘܿ ܪܫܐ ܕܐܚܪܝܢ ܕܗܘܼܐ ܗܼܘ ܝܠܕܐ ܘܡܫܥܒܕܐ ܠܐܚܪܝܢ ܐܝܟ ܛܟܣܼܣܐ ܟܕ ܐܬܩܫܫ܆ ܗܘܼܐ ܐܒܐ ܘܪܝܫܐ ܠܐܚܪ̈ܝܐ. ܕܡܢܗ ܘܡܼܢ ܒܬܪܗ. ܗܿܘ ܠܐ ܡܬܼܐܡܪ ܐܒܐ ܡܪܐܢܝܐ. ܡܕܝܢ ܐܬܝܼܕܥܬ݀ ܘܐܫܼܬܪܪܬ݀ ܕܚܕ ܗܼܘ ܐܒܐ ܡܪܐܢܝܐ ܕܡܢܗ ܐܫܼܬܡܗܬ݀ ܟܿܠ ܐܒܗܘܬܐ. ܘܗܿܢܐ ܐܝܼܬܘܗܝ ܗܘܢܐ ܪܒܐ ܕܐܠܗܘܬܐ. ܘܥܠܬܐ ܪܝܫܬܐ ܕܟܠ ܥ̈ܠܠܼܢ܀ ܡܠܼܬܗ ܕܝܢ ܕܗܘܢܐ ܐܘܟܝܼܬ ܡܚܫܒܬܗ ܡܬܐܡܪ ܝܠܕܗ. ܡܛܠ ܕܡܠܼܬܐ ܡܼܢ ܗܘܢܐ ܝܠܝܼܕܐ ܠܘ ܚܕܬܐܝܬ ܘܒܬܪܟܢ. ܐܠܐ ܥܡܗ ܐܝܼܬܝܗܿ ܡܠܼܬܗ ܐܝܼܬܝܐܝܼܬ ܘܡܬܘܼܡܐܝܼܬ ܘܥܿܠܡܝܼܢܐܝܼܬ. ܘܠܐ ܣܟ ܡܼܣܬܝܟܐ ܐܘܿ ܡܼܬܕܪܟܐ. ܘܐܝܼܬܝܗܿ ܨܠܡܗ ܘܝܘܩܢܗ ܘܨܡܚܗ ܕܗܘܢܐ ܡܬܘܼܡܝܐ. ܒܪ ܟܝܿܢܗ ܘܡܼܢ ܐܘܣܝܐ ܕܝܠܗ ܠܐ ܡܬܼܦܠܓܢܐܝܼܬ ܘܠܐ



Page 50



ܣܟ ܡܣܼܬܕܩܢܐܝܬ ܫܘܝܬ݀ ܒܫܘ̄ ܘܐܝܼܬܘܼܬܐ ܘܚܝܠܐ. ܗܿܢܐ ܐܬܼܩܪܝ ܘܐܝܼܬܘ̄ ܝܠܕܗ ܕܐܒܐ ܐܘܟܝܬ ܒܪܐ ܝܼܚܝܼܕܝܐ ܘܡܪܢܝܐ ܕܐܒܐ ܠܚܘܼܕܝܐ ܘܡܪܢܝܐ. ܒܗ݀ܝ ܕܠܝܬ ܝܠܕܐ ܐܚܪܢܐ ܕܕܡܿܐ ܠܗ. ܘܠܝܬ ܠܗܘܢܐ ܐܒܐ܆ ܡܠܼܬܐ ܐ̱ܚܪܬܐ ܐܠܐ ܐܢ ܗܼܘ ܒܠܚܘܼܕܘܗܝ. ܡܛ݀ܠ ܕܠܐ ܡܼܨܝܐ ܕܢܗܼܘܘܢ ܠܐܠܗܐ ܬܪ̈ܬܝܢ ܡ̈ܠܐ. ܐܘܿ ܬܪ̈ܬܝܢ ܡܚܫܒ̈ܬܐܬܐ. ܐܦܠܐ ܠܡܠܐܟܐ ܐܢܿ ܠܒܪ ܐܢܫܐ. ܡܿܕܝܢ ܚܕ ܗܼܝ ܡܠܼܬܐ ܕܐܠܗܐ. ܘܐܝܼܬܘ̄ ܐܝܼܬܝܝܐ ܘܡܬܘܼܡܝܐ. ܘܫܿܘܐ ܠܗ ܠܐܒܐ ܒܫܘܼ̄ ܘܒܐܝܼܩܪܐ. ܡܛ݀ܠ ܕܠܘ ܐܚܪܢܐ ܗܼܘ ܠܒܪ ܡܢܗ. ܘܐܦܠܐ ܛܠܐ ܐܘܿ ܙܥܘܼܪ ܡܼܢܗ ܐܠܐ ܐܝܼܬܘ̄ ܡܠܼܬܗ ܘܚܟܼܡܬܗ ܘܡܚܫܒܬܗ ܕܒܗ ܐܬܼܒܪܝܘ ܟܿܠܗܘܿܢ ܥܠ̈ܡܐ. ܘܒܗ ܩܿܝܡܝܢ ܘܐܝܬܝܗܘܢ. ܘܐܠܗܐ ܡܼܬܐܡܪ ܘܚܝܠܗ ܕܐܒܘܼܗܝ ܘܚܟܡܼܬܗ. ܝܠܕܐ ܐܘܟܝܼܬ ܒܪܝ ܡܪܢܝܐ ܡܼܬܐܡܪ ܕܐܒܐ ܡܪܢܝܐ. ܒܗܿܝ ܕܒܪܐ ܗܿܘ ܐܡܝܼܢܐܝܼܬ ܡܛ݀ܠ ܕܡܠܼܬܐ ܗܿܘ ܕܝܼܠܝܼܕ ܡܼܢ ܗܘܢܐ. ܘܗܼ، ܡܠܼܬܐ. ܠܐ ܡܼܨܝܐ ܕܢܫܼܬܚܠܦ ܘܢܗܼܘܐ ܗܘܢܐ ܘܢܘܠܕ ܡܠܼܬܐ ܐܚܪܬܐ. ܘܢܗܼܘܐ ܠܡܼܠܬܐ ܡܠܼܬܐ. ܘܠܚܘܼܫܒܐ ܚܘܫܒܐ. ܐܠܐ ܐܡܝܼܢܐܝܬ ܡܠܼܬܐ ܝܠܕܐ ܗܿܘ ܕܗܘܢܐ. ܘܠܘ ܝ݀ܠܘܕܐ ܕܐܚܪܝܢ ܡܠܼܬܐ ܘܡܛܠܗܕܐ ܘܿܠܝܐܝܬ ܘܫܪܝܼܪܐܝܬ ܐܝܬܘ̄ ܝܠܕܐ ܐܘܟܝܼܬ ܒܪܐ ܡܪܢܝܐ. ܕܠܝܬ ܐܚܪܝܢ ܝܠܕܐ ܐܘܟܝܬ ܒܪܐ ܕܕ݀ܡܐ ܠܗ. ܘܡܢܗ ܐܫܼܬܡܗܬ݀ ܝܼܠܝܼܕܘܼܬܐ ܐܘܟܝܼܬ ܒܪܘܼܬܐ. ܡܪܢܐܝܬ. ܘܠܐ ܐܝܼܬܘ̄ ܐܦܠܐ ܗܘܼܐ ܐܘܿ ܗܿܘܐ ܐܒܐ ܕܐܚܪܝܢ ܡܠܼܬܐ. ܘܠܐ ܡܼܨܝܐ ܡܿܕܝܢ ܝܠܕܐ ܗܿܘ ܡܪܢܝܐ ܐܡܝܼܢܐܝܬ ܫܿܘܐ ܠܐܒܐ ܗܘܢܐ ܒܐܝܼܬܘܼܬܐ ܘܡܪܘܬܐ ܘܚܝܠܐ ܘܨܒܝܿܢܐ ܘܫܘܼܒ̄ ܘܣܓܕܬܐ ܘܬܘܕܝܬܐ. ܘܟܿܠܗ ܡܠܼܬܐ ܒܐܒܐ ܗܘܢܐ ܐܝܼܬܘ̄. ܘܒܟܿܠܕܘܟ ܠܐ ܡܣܬܕܩܢܐܝܬ ܘܠܐ ܡܼܬܦܠܓܢܐܝܬ ܘܠܐ ܡܣܼܬܝܟܢܐܝܬ. ܕܐܝܟܢ ܕܝܢ܆ ܫܡܼܥ ܩܠܝܼܠ ܐܝܟ ܕܡܼܨܝܐ ܠܢ ܕܢܐܡܪ. ܘܠܟ ܕܬܫܡܼܥ. ܐܬܒܩܐ ܐܢܬ ܒܟ. ܘܚܙܼܝ ܘܐܣܬܟܠ ܕܐܝܼܬ ܒܟ ܗܘܢܐ ܪܒܐ ܡܒܘܼ݁ܐ ܘܝܠܘܕܐ ܕܟܿܠ ܡܠܼܬܐ. ܘܚܟܼܡܬܐ ܘܚܘܼܫܒܐ. ܒܨܠܡܗ ܘܒܕܡܘܼܬܗ ܕܡܪܟ ܘܥܒܘܕܟ. ܘܗܿܕܐ ܡܠܼܬܐ ܐܘܟܝܼܬ ܚܘܼܫܒܐ ܕܝܼܠܝܕ ܒܗܘܢܟ ܘܟܣܝܐ ܒܠܼܒܟ. ܕܐܝܬܘ̄ ܥܘܼܒܗ ܕܗܘܢܟ. ܘܐܡܼܬܝ ܕܨ݀ܒܐ ܐܢܬ ܕܬܦܘܼܩ ܠܓܠܝܐ ܡܬܬܙܝܼܥ ܐܢܬ ܒܪܘܼܚܟ ܐܘܟܝܬ ܒܚܝܘܼܬܟ. ܘܡܪܟܒ ܐܢܬ ܠܪܘܚܢܘܼܬܗܿ ܕܡܠܬܼܟ ܒܓܫܝܼܡܘܼܬܗ ܕܩܠܟ ܕܐܝܼܬܘܗܝ ܐ݀ܐܪ ܕܡܬܼܢܦܚ ܡܼܢ ܪܐܬܟ ܒܩܢܟ. ܘܡܫܡܥ ܐܢܬ ܠܡܠܼܬܟ ܪܘܚܢܝܬܐ ܘܟܣܝܬ݀ ܒܥܘܼܒܗ ܕܗܘܢܟ. ܠܝ ܘܠܟܿܠ ܫ݀ܡܘܼ̈ܥܐ. ܐܘܿ ܡܓܫܡ ܐܢܬ ܠܗܿ ܠܡܠܼܬܟ ܟܣܝܼܬܐ ܘܪܘܚܢܝܿܬܐ ܒܕܝܘܬܐ ܘܒܟܪܛܝܼܣܐ. ܘܡܼܬܝܕܥܐ ܪܘܚܢܘܬܗܿ ܪܘܚܢܐܝܬ ܒܝܕ ܦܘܪ̈ܣܐ



Page 51



ܕܪܘܼܟܒܐ ܗܿܢܐ ܕܕܝܘܼܬܐ ܘܟܪܛܝܼܣܐ ܠܝ ܘܠܣܓܝ̈ܐܐ. ܘܡܼܢ ܚܕ ܠܚܕ ܡܬܝܒܠܐ ܒܩܿܠܐ ܘܒܟܬܝܼܒ̈ܬܐ. ܘܡܼܬܡܠܐ ܡܢܗܿ ܟܿܠܗ ܥܠܿܡܐ. ܒܐܕܢ̈ܝ ܫܿܡܘܼܥ̈ܐ ܘܒܠܒܘ̈ܬܐ ܕܩܪ̈ܘܼܝܐ ܘܠܘܬ݀ ܟܿܠܚܕ ܐܝܼܬܝܗܿ ܡܫܡܠܝܐܝܼܬ ܘܓܡܝܼܪܐܝܼܬ ܕܠܐ ܒܘܼܨܪ ܘܗܟܘܬ ܟܿܠܗܿ ܠܘܬܟ ܒܥܘܼܒܗ ܕܗܘܢܟ ܐܝܼܬܝܗܿ ܡܫܡܠܝܐܝܬ ܘܓܡܝܼܪܐܝܬ ܕܠܐ ܫܘܼܢܝ ܘܕܠܐ ܫܘܼܚܠܦ. ܘܐܢ ܐܢܬ ܒܪܝܐ ܘܥܒܝܕܐ ܡܠܬܟ ܝܠܝܼܕܬ݀ ܡܼܢ ܗܘܢܟ ܐܝܼܬܝܗܿ ܠܐ ܡܣܼܬܝܟܢܐܝܼܬ ܘܐܬܡܠܝ ܡܢܗܿ ܟܿܠܗ ܗܿܢ ܥ݀ܠܡܐ. ܘܐܢ ܐܝܼܬ ܗܘܼܐ ܐܟܘܬܗ ܪ̈ܒܘܼ ܥܠ̈ܡܝܢ ܐ̱ܚܪ̈ܢܐ. ܘܠܐ ܐܣܼܬܼ݀ܝܟܬ݀ ܘܠܐ ܐܬܼܥܪܝܬ ܡܼܢ ܟܿܠܗܘܢ ܘܡܢ ܠܘܬܟ ܠܐ ܫܢܝܬ݀ ܘܠܐ ܐܫܼܬܚܠܦܬ݀. ܡܕܝܢ ܟܡܐ ܠܟܡܐ ܡܠܼܬܐ ܐܠܗܐ ܘܚܟܡܼܬܐ ܕܗܘܢܐ ܪܒܐ ܡܒܘܼܥܐ ܕܟܿܠ ܗܘ̈ܢܝܢ. ܕܐܝܼܬܘܗܝ ܒܪܘܼܝܐ ܘܥܒܘܼܕܐ ܘܝܗܘܼܒܐ ܕܟܿܠ ܡܠܼܬܐ ܘܚܟܼܡܬܐ ܘܚܘܼܫܒܐ܆ ܐܝܟܢ ܡܣܼܬܝܟ ܐܘܿ ܡܬܼܥܪܐ ܡܼܢ ܟܿܠܗܘܿܢ ܥܠ̈ܡܐ. ܘܟܕ ܐܝܼܬܘܗܝ ܒܥܘܼܒܗ ܕܐܒܘܼܗܝ ܟܣܝܐܝܼܬ ܘܓܢܝܼܙܐܝܼܬ. ܟܿܠܗ ܒܟܿܠ ܕܘܼ̣ ܐܝܼܬܘ̄ ܡܫܡܠܝܐܝܼܬ ܟܕ ܠܐ ܡܫܢܐ ܡܢ ܥܘܼܒܐ ܕܐܒܘܼܗܝ. ܐܝܟ ܕܐܦܠܐ ܡܠܼܬܟ ܕܐܬܡܠܝܼ ܡܢܗܿ ܟܿܠ. ܫܢܝܬ݀ ܡܼܢ ܠܒܼܟ ܕܐܝܼܬܘ̄ ܥܘܼܒܗ ܕܗܘܢܟ. ܘܐܝܿܝܟܢܐ ܕܡܠܼܬܟ ܪܘܼܚܢܝܬܐ ܕܟܣܝܐ ܒܠܒܟ ܪܘܚܢܐܝܼܬ. ܐܢ ܠܐ ܡܬܬܙܝܼܥܐ ܒܪܘܼܚܟ. ܘܬܡܓܫܡܐ ܒܩܿܠܐ ܐܘܿ ܒܟܪܛܝܼܣܐ ܘܕܝܘܼܬܐ ܠܐ ܡܬܝܕܥܐ ܠܐܚܪܝܢ. ܗܟܘܬ݀ ܐܦ ܡܠܼܬܗ ܕܐܠܗܐ ܕܐܬܼܩܪܝ ܝܠܕܗ܆ ܕܐܝܼܬܘ̄ ܚܝܠܗ ܘܚܟܼܡܬܗ ܘܒܪ ܟܝܿܢܗ ܘܒܪ ܐܝܼܬܘܼܬܗ. ܘܟܡܐ ܕܟܿܣܐܼ ܗܘܼܐ ܒܥܘܼܒܗ ܐܝܟ ܡܠܼܬܟ ܒܠܒܟ ܠܐ ܝܼܕܝܼܥ ܗܘܼܐ ܠܚܕܐ ܡܼܢ ܒܪ̈ܝܬܐ. ܟܕ ܕܝܢ ܨܒܼܐ ܒܚܘܼܒܗ ܘܒܛܝܒܘܼܬܗ. ܕܢܘܕܥ ܐ̱ܪ̈ܙܝ ܟܣܝܘܼܬܗ ܘܥܠ ܐܝܼܬܘܼܬܗ ܠܒܪ̈ܝܬܗ. ܐܙܝܼܥ ܝ݀ܬܗ ܒܪܘܼܚܗ ܐܘܟܝܼܬ ܚܝܘܼܬܗ ܩܕܝܼܫܬܐ. ܘܪܟܒ ܡܠܼܬܗ ܒܩܠܐ ܘܡܠܠ ܥܡܢ ܒܕܡܘ̈ܬܐ ܘܒܡ̈ܢܘܬܐ ܒܙܒܢ ܐܝܟ ܕܫܦܼܪ ܠܗ. ܘܐܝܟ ܕܡܼܨܝܐ ܗܘܼܬ݀ ܠܢ ܕܢܫܼܡܥ ܘܢܕܥ ܘܢܣܬܟܠ ܠܦܘܬ݀ ܕܥܕܪܐ ܗܘܼܬ݀ ܠܢ ܘܠܿܚܡ ܗܘܼܐ ܠܙܒܢܢ. ܟܿܠ ܙܒܢܐ ܒܙܒܢܗ. ܒܿܬܪ ܕܝܢ ܕܐܬܕܪܫ ܥܠܿܡܐ ܒܩ̈ܠܘܗܝ ܕܐܠܗܐ ܘܫܡܼܥ ܡܠܼ̈ܘܗܝ܆ ܘܐܬܥܝܕ ܒܥܢܝ̈ܢܐ ܐܠܗ̈ܝܐ. ܘܐܪܓܫܼ ܒܥܒܘܼܕܗ ܘܝܼܕܥ ܠܐܠܗܗ. ܒܚܪܬܗܘܢ ܕܝܢ ܕܙܒ̈ܢܐ ܐܬܓܫܡ ܗܼܘ ܡܠܼܬܐ ܐܠܗܐ ܒܒܣܪܐ ܕܝܠܢ ܒܪܟܝܿܢܢ ܐܝܟ ܡܠܼܬܐ ܕܝܼܠܢ ܒܟܪܛܝܼܣܐ ܘܕܝܘܬܐ ܘܗܼܐ ܒܪܢܫܐ ܐܟܘܬܢ ܘܒܟܿܠ ܡܕܡ ܐܬܕܡܝܼ ܠܢ ܣܼܛܪ ܡܼܢ ܚܛܝܼܬܐ. ܘܡܕܒܪܢܘܬܐ ܗܕܐ ܕܥܒܼܕ ܒܗܿܝ ܕܐܬܒܣܪ ܗܼܘ ܡܠܼܬܐ ܐܠܗܐ ܒܡܥܒܕܢܘܬܐ ܕܪܘܼܚܗ ܩܕ̄. ܒܬܪܟܢ ܡܚܘܝܢܢ ܦܬܝܐܝܼܬ ܐܝܟ ܕܝܿܗܒܐ ܛܝܒܘܼܬܗ ܘܨܿܒܝܐ ܡܪܘܼܬܗ ܘܗܼܘ ܡܠܼܬܐ ܕܐܬܒܣܪ ܒܒܣܪܐ ܗܿܘ ܕܠܒܝܼܫ ܗܘܼܐ ܐܝܼܬܘ̄ ܗܘܼܐ ܟܿܠܗ. ܘܒܟܿܠ ܕܘܟ



Page 52



ܘܠܘܬ݀ ܟܿܠ ܕܫܡܼܥ ܛܒܼܗ. ܘܗܝܡܢ ܒܗ. ܒܠܒܐ ܕܟܿܠ ܕܗܝܡܢ ܒܗ ܐܝܼܬܘ̄ ܗܘܼܐ ܠܘܬ݀ ܟܿܠ ܚܕ ܟܿܠܗ. ܘܒܫܡܿܝܐ ܘܒܐܪܥܐ. ܘܥܡ ܡ̈ܠܐܟܐ. ܘܥܡ ܟܿܠ ܟܿܠܗ. ܘܒܥܘܼܒܗ ܕܐܒܘܗܝ ܐܝܼܬܘ̄ ܗܘܼܐ ܟܿܠܗ. ܟܕ ܠܐ ܣܟ ܫܢܝܼ ܘܠܐ ܐܫܬܚܠܦ ܐܘܿ ܐܫܬܓܢܝܼ. ܐܝܟ ܕܐܦܠܐ ܡܠܼܬܟ ܕܝܼܠܟ ܫܢܝܬ݀ ܡܼܢ ܠܒܟ. ܘܟܿܠܗ ܠܘܬܟ ܘܒܗܘܢܟ ܐܝܼܬܝܗܿ ܘܒܟܿܠܕܘܟ ܘܟܿܠ ܐܬܡܠܝܼ ܡܢܗܿ. ܗܟܢ ܐܬܪܢܐ ܘܐܬܚܫܒ ܥܠ ܡܠܼܬܐ ܐܠܗܐ ܒܪܘܼܝܐ ܘܒܥܘܼܕܐ ܕܟܿܠ ܡܼ̈ܠܝܢ ܘܟܿܠ ܚܟ̈ܡܢ. ܗܿ، ܠܐ ܡܼܬܕܪܟܢܐ ܘܠܐ ܡܣܼܬܝܟܢܐ. ܕܨܒܼܐ ܕܢܒܕܩ ܥܠ ܢܦܫܗ ܠܒܪ̈ܝܬܗ. ܠܘ ܐܝܟ ܕܐܝܼܬܘܗܝ ܒܪܒܘܼܬܗ ܠܐ ܡܬܕܪܟܢܝܼܬܐ. ܐܠܐ ܐܝܟ ܕܡܼܨܝܐ ܠܗܘܿܢ ܠܥܒ̈ܝܼܕܐ ܕܢܕܥܘܼܢܝܗܝ. ܟܿܠ ܚܕ ܐܝܟ ܡܫܘܼܚܬܐ ܕܝܕܥܬܗ. ܡܐܠܠܘܿܢ ܠܦܘܬ ܕܟܝܘܬ ܢܦܫܗ ܘܡܪܝܼܩܘܼܬ ܪܥܝܿܢܗ ܘܫܦܝܘܼܬ ܗܘܢܗ. ܘܨܠܝܼܠܘܼܬ ܚܘܼܫ̈ܒܘ̄ ܘܕܟܝܘܼܬ ܠܒܼܗ. ܗܿܢܐ ܡܠܼܬܗ ܐܘܟܝܼܬ ܚܟܼܡܬܗ ܘܡܚܫܒܬܗ ܕܗܘܢܐ ܪܒܐ ܘܥܠܼܬܐ ܪܝܼܫܝܼܬܐ ܕܐܝܼܬܘ̄ ܐܒܐ ܡܬܘܼܡܝܐ ܘܡܪܐܢܝܐ. ܐܬܼܩܪܝܼ ܐܦ ܗܼܘ ܘܐܫܼܬܡܗ ܒܪܐ ܝܼܚܝܼܕܝܐ ܘܝܠܕܐ ܡܪܢܝܐ ܕܚܕ ܝ݀ܠܘܕܐ ܠܚܘܕܝܐ ܘܐܒܐ ܡܪܐܢܝܐ.. ܚܝܘܼܬܗ ܕܝܢ ܕܐܠܗܐ ܐܘܟܝܼܬ ܪܘܼܚܗ. ܡܛܠ ܕܐܝܼܬܘܗܝ ܪܘܼܚܐ ܘܚ̈ܝܐ ܕܐܠܗܐ. ܐܬܩܪܝܼ ܘܐܝܼܬܘ̄ ܩܕܝܼܫܐ ܘܐܠܗܐ. ܗܟܘܬ݀ ܒܪ ܟܝܿܢܗ ܘܐܝܼܬܘܼܬܗ ܘܡܬܘܡܝܘܼܬܗ ܘܐܝܟܢ ܡܼܨܝܐ ܕܢܗܼܘܐ ܐܝܼܬ. ܐܡܬܼܝ ܕܗܘܢܐ ܘܡܠܼܬܐ ܠܝܬ ܠܗ ܚ̈ܝܐ ܒܗ. ܘܚܝ̈ܘܗܝ ܐܝܼܬܝܗܘܢ ܪܘܼܚܗ. ܘܗܿܢܐ ܪܘܼܚܐ ܕܐܠܗܐ ܩܕܝܼܫܐ ܐܝܼܬܘ̄. ܘܐܠܗܐ ܡܼܬܐܡܪ. ܒܗܿܝ ܕܗܼܘ ܡܼܢ ܝ݀ܬܗ ܡܼܬܬܙܝܼܥ ܘܠܘ ܐ̱ܚܪܢܐ ܡܙܝܼܥ ܠܗ. ܐܟܡܐ ܕܚܝܘܼܬܐ ܕܒܟ ܗܼܝ ܡܙܝܼܥܐ ܠܟ. ܘܠܘ ܐ̱ܚܪܝܢ ܡܙܝܼܥ ܠܗܿ ܒܟ ܣܛܪ ܡܼܢ ܒܪܘܼܝܟ. ܗܼܘ ܕܝܢ ܐܠܗܐ ܡܫܒܚܐ ܠܝܬ ܠܗ ܒܪܘܝܐ ܘܥܒܘܼܕܐ ܐ̱ܚܪܢܐ ܕܡܙܝܼܥ ܠܪܘܼܚܗ ܒܗ. ܐܠܐ ܗܼ، ܪܘܼܚܗ ܡܼܢ ܢܦܫܗ ܡܼܬܬܙܝܼܪܥ ܘܡܙܝܼܥ ܠܟܿܠ ܕܒܫܡܿܝܐ ܘܒܐܪܥܐ. ܘܠܝܬ ܡܕܡ ܣܟ ܠܐ ܒܫܡܝܐ ܘܠܐ ܒܐܪܥܐ ܕܡܬܬܙܝܼܥ ܡܼܢ ܝܿܬܗ܆ ܐܠܐ ܗܼ، ܪܘܼܚܗ ܩܕ̄ ܕܐܠܗܐ. ܒܗ ܡܬܼܬܙܝܼܥ ܐܠܗܐ ܘܚܝ ܘܐܝܼܬܘ̄ ܒܗ ܐܡܝܼܢܐܝܬ. ܘܒܗ ܒܪܘܼܚܗ ܢܦܘܼܩܐ ܕܡܼܢܗ ܒܡܥܒܕܢܘܼܬܗ ܕܐܬܓܠܝ ܡܠܬܐ ܝܼܠܝܼܕܐ ܕܒܥܘܼܒܐ ܕܗܘܢܐ ܐܒܐ ܟܿܣܐܼ ܗܘܼܐ. ܘܒܙܒܢ ܐܬܪܟܒ ܥܡ ܩܠܐ ܘܐܫܼܬܡܥ ܒܕܡ̈ܘܬܐ ܘܒ̈ܡܢܘܬܐ. ܘܒܬܪܟܢ ܐܬܓܫܡ ܗܼܘ ܡܠܼܬܐ ܒܡܥܒܕܢܘܬܐ ܕܪܘܼܚܐ ܩܕܝܼܫܐ ܒܒܼܣܪܐ ܘܐܬܝܼܕܥ ܠܒܪ̈ܝܬܐ. ܐܟܡܐ ܕܪܘܼܚܐ ܡܙܝܼܥ ܠܟ ܘܡܒܪܟܒ ܐܢ̱ܬ ܡܠܼܬܟ ܒܩܠܐ ܘܡܫܡܥ ܐܢ̱ܬ ܠܐܚܪ̈ܢܐ. ܐܘܿ ܡܥܒܕܐ ܗܼܝ ܪܘܼܚܟ ܒܐܝܕ̈ܝܟ ܘܡܙܝܼܥܐ ܠܗܝܢ ܕܬܓܫܡ ܡܠܼܬܟ ܒܕܝܘܼܬܐ ܘܟܪܛܝܼܣܐ ܘܬܚܘܐ ܠܟܿܠ. ܗܟܘܬ݀ ܐܥܒܕ ܪܘܼܚܗ



Page 53



ܕܗܘܢܐ ܪܒܐ ܐܠܗܐ ܐܒܐ. ܘܐܬܝܼܕܥ ܘܐܬܓܠܝܼ ܡܠܼܬܗ ܕܐܝܼܬܘ̄ ܝܠܕܗ ܕܗܘܢܐ ܠܒܪ̈ܝܬܐ ܟܿܠܗܝܢ. ܒܙܒܢ ܒܩ̈ܠܐ ܘܓܠ̈ܝܢܐ ܕܗܘܼܘ ܥܠ ܢܒ̈ܝܐ ܒܟܿܠ ܕܪ ܘܕܪ. ܘܒܬܪܟܢ ܒܒܼܣܪܐ ܗܼܘ ܕܠܒܼܫ ܡܠܼܬܐ ܒܡܥܒܕܢܘ̄ ܕܪܘܼܚܗ ܩܕ̄. ܗܿܢܘ ܐܠܗܐ ܫܪܝܼܪܐ ܒܪܘܝܐ ܘܥܒܘܕܐ ܕܟܿܠ. ܕܡܼܬܬܿܘܕܐ ܡܣܬܓܕ ܘܡܫܼܬܒܚ ܡܼܢ ܟܿܠ. ܕܐܝܼܬܘ̄ ܗܘܢܐ ܪܒܐ ܡܒܘܼ݁ܐ ܕܟܿ ܗܘ̈ܢܝܢ. ܘܡܬܐܡܪ ܐܒܐ ܡܪܢܝܐ. ܥܠܼܬܐ ܪܝܫܝܼܬܐ ܕܟܿܠ ܥ̈ܠܼܠܢ. ܘܐܝܬ ܠܗ ܡܠܼܬܐ ܕܡܼܬܐܡܪܐ ܝܠܕܗ ܘܒܪܐ ܝܼܚܝܼܕܝܐ ܘܡܪܢܝܐ. ܡܒܘܼܥܐ ܕܟܿܠ ܡܠ̈ܝܢ. ܘܝܿܗܘܼܒܐ ܕܟܿܠ ܚܟܼ̈ܡܢ. ܘܐܝܼܬ ܒܗ ܚܝ̈ܐ. ܗܿܢܘ ܕܝܢ ܐܝܼܬܘ̄ ܚܝܐ. ܕܐܝܼܬܘ̄ ܚܝܘܼܬܗ. ܘܡܬܐܡܪ ܪܘܚܗ ܩܕ̄ ܢܦܘܼܩܐ ܕܡܢܗ. ܘܥܡ ܝܼܠܝܼܕܘܼܬܐ ܕܡܠܼܬܐ ܕܡܼܢ ܥܘܼܒܗ. ܗܿܠܝܢ ܬܠܬܐ ܩܢܘܼ̈ܡܐ ܐܝܼܬ ܒܚܕܐ ܐܠܗܘܬܐ. ܗܘܢܐ ܘܡܠܼܬܐ ܘܪܘܼܚܐ. ܘܕܝܼܠܝܬܐ ܕܗܘܢܐ. ܝܠܘܕܘܼܬܐ. [ܘܕܝܠܝܬܐ ܕܡܠܼܬܐ ܝܠܝܕܘܬܐ.] ܘܕܝܼܠܝܬܐ ܕܪܘܚܐ ܩܕ̄ ܢܦܿܘܩܘܬܐ. ܘܫܡܐ ܘܛܟܣܼܐ ܕܗܿܘܢܐ ܐܒܐ. ܘܕܡܠܼܬܐ ܒܪܐ. ܘܕܪܘܚܐ ܕܐܝܼܬܘ̄ ܚܝܘܼܬܗ ܪܘܚܐ ܩܕܝܼܫܐ. ܩܢܘܼܡ̈ܐ ܬܠܬܐ ܫܡ̈ܗܐ ܬܠܬܐ. ܕܝܠ̈ܝܬܐ ܬܠ̈ܬ. ܟܝܿܢܐ ܕܝܢ ܚܕ. ܚܕܐ ܡܪܘܬܐ. ܚܕܐ ܡܥܒܕܢܘܬܐ. ܚܕܐ ܐܝܬܘܼܬܐ ܡܬܘܼܡܝܬܐ. ܚܕ ܨܒܝܿܢܐ. ܚܕ ܚܝܠܐ. ܚܕ ܫܘܼܛܠܢܐ. ܚܕܐ ܐܠܗܘܬܐ ܒܬܠܝܼܬܝܘܼܬܐ. ܘܬܠܝܼܬܝܘܼܬܐ ܒܚܕܐ ܐܠܗܘܼܬܐ. ܗܕܐ ܗܼܝ ܬܠܝܼܬܝܘܼܬܐ ܩܕܝܼܫܬܐ ܕܡܬܬܘܕܝܐ ܡܼܢ ܢܨܪ̈ܝܐ. ܗܿܢܘ ܕܝܢ ܐܒܐ ܘܒܪܐ ܘܪܘܼܚܐ ܩܕܝܼܫܐ ܚܕ ܐܠܗܐ ܫܪܝܼܪܐ. ܕܡܣܬܓܕ ܘܡܫܼܬܒܚ ܡܢ ܡܗܝܼܡ̈ܢܐ ܫܪ̈ܝܪܐ. ܗܿܢܘ ܫܡܐ ܡܫܒܚܐ ܕܬܠܝܼܬܝܘܼܬܐ ܣܓܝܼܕܬܐ. ܕܒܗܿ ܥ݀ܡܕܝܢ ܟܪ̈ܝܣܛܝܢܐ ܐܘܟܝܼܬ ܡܫܝ̈ܚܝܐ. ܘܐܬܝܼܠܕܘ ܡܼܢ ܡܝ̈ܐ ܘܪܘܼܚܐ. ܡܘܠܕܐ ܚܕܬܐ ܘܪܘܚܢܝܐ.. ܘܗܿܠܝܢ ܕܫ݀ܥܬܐ ܥܠ ܐ̱ܪ̈ܙܐ ܕܬܠܝܼܬܝܘܬܐ ܩܢܘܼܡ̈ܐ ܘܫܡ̈ܗܐ ܘܕܝܼܠ̈ܝܬܐ ܕܚܕ ܐܠܗܐ ܫܪܝܪܐ ܣܿܦܩܢ. ܘܐܝܠܝܢ ܕܥܕܟܝܠ ܚܣܝܪ̈ܢ ܘܙܕܿܩ ܗܘܼܐ ܕܢܬܡ̈ܠܠܢ ܘܢܬܗܝܡ̈ܢܢ ܘܢܬܼܬܘ̈ܕܝܢ܆ ܥܠ ܐ̱ܪܙܐ ܪܒܐ ܘܡܫܒܚܐ ܕܬܠܝܼܬܝܘܼܬܐ ܣܓܝܼܕܬܐ ܘܩܕܝܫܬܐ. ܒܬܪܟܢ ܐܢ ܨܒܿܐ ܡܪܝܐ ܘܡܦܣ ܟܬܿܒܝܼܢܢ. ܟܕ ܡܿܛܝܢܢ ܠܫܪܒܐ ܕܦܘܪܫ ܬܘܕܝ̈ܬܐ ܕܟܿܠܗܘܢ ܥܡܼ̈ܡܐ ܒܡܐܡܪܐ ܘܒܩܦܠܐܘܢ ܕܥܠ ܗܝܡܢܘܼܬܐ ܘܬܘܕܝܬܐ ܕܟܪ̈ܣܛܝܢܐ. ܘܒܗܿܠܝܢ ܫܠܡ ܩܦܠܐܘܢ ܕܫܬܐ ܒܝܕ ܐܠܗܐ ܕܚܟܡ ܀ ܀ ܀

ܬܘܼܒ ܥܡ ܐܠܗܐ ܕܡܗܕܐ ܩܦܠܐܘܢ ܕܫܒܥܐ ܥܠܗܿܝ ܕܐܢ ܐܝܼܬ ܠܗ ܫܡܐ ܚܬܝܼܬܐ ܠܐܠܗܐ܆ ܐܘܿ ܠܐ.

ܡܒܪܟ ܘܡܫܒܚ ܘܡܪܡܪܡ ܫܡܐ ܣܓܝܼܕܐ ܘܕܚܝܼܠܐ ܘܩܕܝܼܫܐ ܕܡܪܐ ܘܥܒܘܕܐ ܘܒܪܘܼܝܐ ܕܟ݀ܠܗܝܢ ܡܬܼܝܕܥܢ̈ܝܬܐ ܘܠܐ ܡܼܬܚܙ̈ܝܢܝܬܐ ܘܕܡܬܪ̈ܓܫܢܝܬܐ ܘܕܡܬܚܙܝ̈ܢܝܬܐ ܗܿܘ ܕܐܝܼܬܘ̄ ܐܝܬܝܐ ܡܬܘܼܡܝܐ.



Page 54



ܕܠܝܬ ܠܗ ܫܘܪܝܐ ܘܠܐ ܗܿܘܐ ܠܗ ܫܘܼܠܡܐ. ܗܿܘ ܕܒܐ ܡܬܕܪܟ ܡܼܢ ܟܿܠܗܘܢ ܥܒ̈ܝܼܕܐ. ܫܡ̈ܝܢܐ ܘܐܪ̈ܥܢܝܐ. ܡܬܝܕܥ̈ܢܐ ܘܡܬܪ̈ܓܫܢܐ. ܘܠܐ ܡܬܥܩܒ ܘܠܐ ܡܬܦܫܩ ܘܠܐ ܡܣܬܝܟܐ ܡܠܼܬܐ ܕܥܠܘܗܝ. ܘܗܿܘ ܕܐܝܼܬܘ̄ ܐܝܬܝܐ ܡܬܘܡܝܐ ܘܩܕܝܼܡ ܠܟܿܠ. ܘܠܝܬ ܗܘܼܐ ܩܕܡܘܗܝ ܡܿܢ ܕܢܣܝܼܡ ܠܗ ܫܡܐ. ܐܟܡܐ ܕܗܼܘ ܒܪܐ ܒܪ̈ܝܬܐ. ܘܠܟܿܠܗܘܢ ܣܡ ܟܘܼܢ̈ܝܐ ܘܫܡ̈ܗܐ. ܕܒܗܘܢ ܐܘܕܥ ܐܢܘܢ ܘܦܪܫ ܐܢܘܢ ܠܟܿܠ ܚܕ ܒܫܡ̈ܗܝܗܘܢ ܘܟܘܢ̈ܝܼܝܼܗܘܢ ܘܟܝܢ̈ܝܗܘܢ ܘܩܢܘܼܡ̈ܝܗܘܢ ܘܛܟܣ̈ܝܗܘܢ ܘܕܝ̈ܠܝܬܗܘܢ ܘܦܘܠܚܢܗܘܿܢ ܐܝܟܢ ܡܿܕܝܢ ܡܼܨܝܐ ܕܢܬܝܼܕܥ ܠܗ ܫܡܐ [ܘܢܬܬܣܝܼܡ ܠܗ ܟܘܢܝܐ ܡܢ ܒܪ̈ܝܬܐ ܕܠܐ] ܡܕܪ̈ܟܢ ܠܗ. ܐܦܠܐ ܡܼܨܝܐ ܠܗܘܢ ܕܢܥܩܒܘܢܝܗܝ ܘܢܦܫܩܘܼܢܝܗܝ ܘܢܡܠܠܘܢ ܥܠ ܐܝܼܬܘܼܬܗ ܡܬܘܡܝܬܐ ܘܠܐ ܡܬܗܘܢܢܝܼܬܐ. ܘܢܣܝܼܡܘܢ ܠܗ ܫܡܐ ܘܟܘܢܝܐ. ܐܠܐ ܐܢܗܘܼ ܕܗܼܘ ܢܣܝܡ ܠܢܦܫܗ ܫܡܐ ܘܢܘܕܥ ܠܗ ܟܘܼܢܝܐ. ܘܐܠܐ ܐܚܪܝܢ ܡܼܢ ܒܪ̈ܝܬܗ ܠܐ ܡܿܨܐܼ. ܐܦܠܐ ܡܕܪܟ ܐܘܿ ܝܕܥ ܕܐܝܟܢ ܢܣܝܼܡ ܠܗ ܫܡܐ. ܘܟܿܠܗܘܿܢ ܫܡ̈ܗܐ ܕܩܼܪܐܘܘܗܝ ܘܣܡܼܘ ܠܗ. ܡܪܝܐ.  ܐܘܟܝܬ ܡܪܝܐ ܕܩܪܐܘܘܼܗܝ. ܡܼܢ ܫܡܐ ܕܡܪܘܬܐ ܐܝܼܬܘܗܝ. ܟܠܡܿܢ ܕܐܝܼܬܘ̄ ܡܪܐ ܠܥܠܡܐ ܐܘܿ ܠܩܢܝܿܢܐ. ܐܘܿ ܠܐܬܪܐ ܘܠܫܪܟܐ ܕܐܝܟ ܗܿܠܝܢ. ܡܪܝܗ ܐܝܬܘ̄ ܐܘܟܝܬ ܡܪܗ. ܐܠܗܐ ܕܝܢ܆ ܗܟܘܬ ܡܼܢ ܫܡܐ ܕܐ̈ܠܗܐ ܕܟܢܫܘ ܥܡܡܼ̈ܐ ܡܼܢ ܫܘܼܪܝܐ ܠܟܿܠ ܕܐܬܚܘܝܼ ܢܨܝܼܚܐ ܒܥܿܠܡܐ. ܐܘܿ ܒܚܠܝܼܨܘܼܬܐ ܐܘܼ ܒܓܢܒܪܘܼܬܐ ܐܘܿ ܒܢܒܝܘܼܬܐ. ܐܘܿ ܒܚܟܼܡܬܐ ܘܠܡܠܼܬܐ ܪܕܝܼܬܐ ܒܡܠܦܢܘܼܬܐ. ܐܘܿ ܒܣܥܘܪܘܼܬ ܚܗܠܐ ܘܬܕܡܪ̈ܬܐ. ܐܘܿ ܒܙܟܘܼܬܐ ܕܩܪ̈ܒܐ ܘܐܬܠܝܼܨܘܼܬܐ ܕܟܫܝܪ̈ܐ. ܐܘܿ ܒܥܢܘܝܘܼܬܐ ܘܥܡܘܼܪܝܐ ܠܚܘܼܕܝܐ ܕܒܛܘܼܪ̈ܐ ܘܡܕܒܪ̈ܐ ܘܒܚܘܼܪ̈ܒܐ ܓܠ̈ܝܼܙܝ ܡܼܢ ܐܢܫܘܼܬܐ. ܐܘܿ ܒܢܙܝܼܪܘܼܬܐ ܘܨܘ̈ܡܐ ܘܫܗܪ̈ܐ ܘܩܘ̈ܡܐ ܘܨܠ̈ܘܬܐ ܕܩܕܡ ܥܒܘܕܐ ܘܡܦܪܢܣܢܐ ܕܟܿܠ. ܐܘܿ ܒܠܒܝܼܒܘܼܬܐ ܘܠܐ ܡܫܼܬܚܠܦܢܘܬܐ ܕܡܼܢ ܬܘܕܝܬܐ ܐܒܗܝܬܐ ܘܣܒܝܼܠܘܼܬ ܫܼܢ̈ܕܐ ܘܐܘܼܠ̈ܨܢܐ ܣܓܝ̈ܐܐ ܕܥܠ ܗܿܟܢ ܥܕܡܐ ܠܗ ܠܡܘܬܐ ܥܙܝܼܙܐ. ܕܟܿܠܡܿܢ ܕܒܚܕܐ ܡܼܢ ܗܿܠܝܢ ܘܕܐܝܟ ܗܿܠܝܢ ܐܬܼܢܨܚ ܘܥܒܼܪ ܡܼܢ ܥ݀ܠܡܐ. ܩܠܣܘܼܗܝ ܘܫܒܚܘܼܗܝ ܒܢܝ̈ܢܫܐ ܕܒܙܒܢܗ. ܘܫܡܗܘܗܝ ܐܠܗܐ ܦܠܢ. ܘܗܘܼܘ ܡܝܬܝܢ ܥܘܼܗܕܢܗ ܐܡܝܼܢܐܝܬ. ܘܐܦ ܡܣܩܝܢ ܠܗ ܨܘܼܪܬܐ ܐܘܿ ܡܩܝܼܡܝܢ ܨܠܡܐ ܒܕܡܘܼܬܗ ܠܐܝܼܩܪܗ. ܘܥ݀ܒܕܝܢ ܠܗ ܕܘܼܟܪܢܐ. ܘܬܿܢܝܢ ܢܼܨܚܢܗ. ܘܡܝܩܪܝܢ ܨܘܪܬܗ ܐܘܿ ܨܠܡܗ. ܐܟܡܐ ܕܐܦ ܝܘܡܢ ܟܿܡܢ ܕܡܚܘܐ ܢܼܨܚܢܐ ܐܝܢܐ ܕܗܼܘ ܡܫܡܗܝܢ ܠܗ ܩܕܝܼܫܐ. ܐܘܿ ܣܗܕܐ ܫܪܝܪܐ. ܗܟܘܬ݀ ܐܦ ܗܿܠܝܢ ܩܕܡ̈ܝܐ



Page 55



ܡܫܡܗܝܢ ܗܘܼܘ ܠܗ ܐܠܗܐ. ܘܠܗܿܘ ܕܣܿܓܝ ܢܨܚ̈ܢܐ ܗܿܘܐ ܗܘܼܐ. ܐܘܿ ܪܝܼܫܐ ܘܩܕܡܝܐ ܕܐܚܪ̈ܢܐ ܘܥܠܼܬܐ ܘܡܓܪܓܢܐ ܘܡܚܦܛܢܐ ܕܥܠ ܢܨܚ̈ܢܐ. ܡܪܐ ܘܐܠܗ ܡܟܢܝܢ ܗܘܼ، ܠܗ. ܘܡܼܢ ܗܿܢܐ ܥܝܿܕܐ ܩܿܪܝܢ ܗܘܼܘ ܠܥܒܘܕܐ ܐܠܗܐ. ܘܐܝܠܝܢ ܕܚܬܝܼܬܐܝܼܬ ܩܿܪܝܢ ܗܘܼܘ ܐܠܗܐ ܕܐܠܗ̈ܐ. ܐܘܟܝܬ ܐܠܗ ܐ̈ܠܗܝܢ ܡܫܡܗܝܢ ܗܘܼ، ܠܗ. ܗܟܘܬ݀ ܘܠ̈ܚܝܠܐ ܕܒܡܘܙܠܬܐ ܐܘܟܝܬ ܠܢܗܝܼܪ̈ܐ ܪܘܪ̈ܒܐ ܕܒܫܡܿܝܐ. ܕܐܝܟ ܗܿܠܝܢ ܫܒ̈ܥܐ ܛܥܝ̈ܐ ܕܐܝܼܬܝܗܘܢ ܫܡܼܫܐ ܘܣܗܪܐ ܘܟܐܘܢ ܘܒܝܠ ܘܢܪܝܓ ܘܒܠܬܝ ܘܢܒܘ. ܐ̈ܠܗܐ ܡܟܢܝܢ ܗܘܼ، ܠܗܘܢ. ܘܐܦܿ ܨܠ̈ܡܐ ܘܨܘܼܪ̈ܬܐ ܡܩܝܼܡܝܢ ܗܘܼܘ ܠܗܢ. ܥܡ ܨܠܘ̈ܬܐ ܘܒܥܘ̈ܬܐ. ܘܡܼܢ ܕܐܝܟ ܗܿܠܝܢ ܐܬܥܝܕܘ ܠܡܼܩܪܐ ܐܠܗܐ ܠܗܿ، ܥܒܘܼܕܐ ܘܒܪܘܼܝܐ. ܐܚܪ̈ܢܐ܆ ܥܠܼܬܐ ܩܕܡܝܬܐ ܩܿܪܝܢ ܗܘܼܘ ܠܗ. ܘܥܠܼܬ ܟܿܠ ܥܠܼܢ. ܐܚܪ̈ܢܐ ܐܠܗܐ ܓܢܝܼܙܐ. ܐܚܪ̈ܢܐ ܗܘܪܡܝܙܕ. ܐܚܪ̈ܢܐ ܐܝܼܬܝܐ ܡܬܘܼܡܝܐ ܡܼܢ ܐܝܬܘܬܗ ܘܡܬܘܡܝܘܼܬܗ. ܐܚܪ̈ܢܐ ܒܿܪܘܝܐ ܡܼܢ ܒܪܘܝܘܬܗ. ܘܥܒܘܕܐ ܡܼܢ ܥܒܘܕܘܬܗ. ܘܛܒܿܐ ܡܼܢ ܡܪܝܐ ܛܒܢܘܼܬܗ. ܘܥܬܝܪܐ ܡܼܢ ܫܦܝܼܥܘܼܬܗ. ܘܚܟܝܼܡܐ ܡܼܢ ܚܟܝܼܡܘܼܬ ܣܥܘܪ̈ܘܬܗ. ܘܡܪܚܡܢܐ ܡܼܢ ܡܪܚܡܢܘܼܬܗ. ܗܟܘܬ݀ ܘܫܪܟܐ ܕܫܡ̈ܗܐ ܕܡܟܢܝܢ ܠܗ. ܡܼܢ ܕܝܼܠ̈ܝܬܐ ܕܚܙܘ ܘܝܠܦܘ ܕܐܝܼܬ ܒܗ. ܕܐܝܟ ܢ݀ܛܘܪܐ܆ ܘܥܝܼܪܐ܆ ܘܡܣܬܪܢܐ ܘܡܪܚܦܢܐ ܘܡܦܪܢܣܢܐ܆ ܘܡܕܒܪܢܐ. ܘܚܝ̈ܐ ܘܚܝܘܼܣܬܢܐ. ܘܢܓܝܼܪ ܪܘܼܚܐ. ܘܡܿܨܐܼ ܟܿܠ. ܘܡܪܐ ܟܿܠ.ܘܐܚܝܼܕ ܟܿܠ. ܘܚܝܠܬܢ ܒܟܿܠ. ܘܚܟܝܼܡ ܒܟܿܠ. ܘܝܿܕܥ ܟܿܠ. ܘܛܘܼܒܬܢ ܒܟܿܠ. ܘܡܫܒܚܐ. ܘܣܓܝܼܕܐ. ܘܩܕܝܼܫܐ܆ ܘܟܐܢܐ. ܘܕܝܿܢܐ. ܘܡܐܚܝܢܐ. ܘܡܬܼܒܝܢܢܐ. ܘܡܬܪܣܝܢܐ. ܘܡܚܟܡܢܐ. ܘܡܗܕܝܢܐ. ܘܢܘܼܗܪܐ ܫܪܝܼܪܐ. ܘܢܘܪܐ ܐܟܿܠܬܐ ܘܠܐ ܗܘܠܢܝܿܬܐ. ܘܩܪܒܬܢܐ ܘܥܙܝܼܙܐ. ܘܓܢ̱ܒܪ ܚܝܠܐ. ܘܬܩܝܼܦܐ ܘܓܐܝܐ ܘܡܫܩܠܐ. ܘܪܡܿܐ. ܘܫܠܝܼܛܐ. ܘܡܠܟܐ ܘܡܠܟ ܡܠܟ̈ܐ ܘܡܪܐ ܡܪ̈ܘܬܐ. ܘܨܒܐܘܬ. ܘܐܠܘܗܝܡ. ܘܐܕܘܢܝ. ܘܐܝܠܫܕܝ. ܥܡ ܫܪܟܐ ܕܫܡ̈ܗܐ ܐܚܪ̈ܢܐ ܘܟܘܼܢ̈ܝܐ ܕܩܪܝܢ ܗܘܼܘ ܠܗ ܒܗܘܿܢ ܥܡܼ̈ܡܐ ܟܿܗܘܢ ܕܐܪܥܐ. ܟܿܠ ܚܕ ܒܠܫܢܗ ܘܒܗܿܘ ܡܕܡ ܕܡܝܩܪ ܘܡܪܢܝ ܘܪܒ ܠܘܬܗܘܢ. ܘܗܿܠܝܢ ܟܿܠܗܘܢ ܫܡ̈ܗܡܐ ܡܼܢ ܥܝ̈ܕܐ ܘܛܟܼܣ̈ܐ ܘܣܘܥܪ̈ܢܐ ܕܒܥܠܡܢ ܐܬܬܣܝܼܡܘ ܘܐܫܬܡܗܘ ܥܠ ܗܿܘ ܡܪܐ ܘܒܪܘܼܝܐ. ܕܠܝܬ ܫܡܐ ܠܐܝܼܬܘܼܬܗ. ܘܠܐ ܟܘܢܝܐ ܠܡܬܘܼܡܝܘܼܬܗ. ܡܛܠ ܕܠܥܼܠ ܡܼܢ ܗܿܠܝܢ ܐܝܼܬܘ̄. ܗܿ، ܠܐ ܡܬܕܪܟܢܐ ܘܠܐ ܡܬܼܥܩܒܢܐ. ܘܠܐ ܡܣܼܬܝܟܢܐ. ܘܠܥܼܠ ܡܼܢ ܛܒܿܘܼܬܐ. ܘܡܼܢ ܡܪܚܡܢܘܼܬܐ ܘܡܼܢ ܩܕܝܼܫܘܼܬܐ ܕܠܗ ܣܓܕ ܘܡܘܕܐ ܘܡܫܒܚ ܟܿܠ ܫܡ ܕܡܫܼܬܡܗ ܒܐܪܥܐ ܘܒܫܡܝܐ. ܘܠܗ ܡܘܪܒ ܘܡܩܠܣ ܘܡܒܪܟ ܟܿܠ



Page 56



ܠܫܢ ܕܪ̈ܘܼܚܢܐ ܘܕܦܓܪ̈ܢܐ. ܘܡܫܼܬܒܚ ܬܘܼܒ ܘܡܬܼܝܕܥܐ ܪܒܘܼܬܗ ܘܡܪܘܼܬܗ ܘܥܒܘܿܕܘܼܬܗ. ܘܚܟܡܬܗ ܡܼܢ ܟܿܠܗܝܢ ܒܪ̈ܝܬܐ ܕܚܐܝ̈ܢ ܘܡܬܬܙܝܼܥ̈ܢ ܘܪ̈ܚܫܢ ܘܪ̈ܓܫܢ ܘܡܼܬܚܙ̈ܝܢ ܘܡܼܬܝܕܥܢ. ܡܿܕܝܢ ܡܢܘܼ ܡܿܨܼܐ ܕܢܕܥ ܚܬܝܼܬܐܝܼܬ ܫܡܗ. ܐܘܿ ܡܢܘܼ ܡܿܨܼܐ ܘܝܿܕܥ ܕܢܣܝܼܡ ܠܗ ܫܡܐ. ܠܗܿܘ ܐܝܼܬܝܐ ܡܬܘܼܡܝܐ ܘܠܐ ܡܬܕܪܟܢܐ. ܐܘܿ ܡܼܢ ܐܝܟܐ ܐܝܼܬ ܠܢ ܚܢܢ ܕܢܪܟܒ ܘܢܘܿܥ ܫܡܗ ܒܡܠܼܬܐ ܕܝܼܠܢ ܡܪܟܒܬܐ ܕܡܼܢ ܡܠܼܬܐ ܘܩܠܐ ܕܡܬܢܦܚ ܡܼܢ ܐܐܪ ܗܢܐ. ܠܗܿܘ ܦܫܝܼܛܐ ܘܠܐ ܡܪܟܒܐ ܘܡܙܝܼܥ ܠܟܿܠ. ܘܗܼܘ ܡܼܢ ܐܚܪܝܢ ܠܐ ܡܼܬܬܙܝܼܥ. ܠܥܼܠ ܡܼܢ ܡܠܼܬܐ ܐܝܼܬܘܗܝ ܘܒܗܿܝ ܕܠܐ ܡܣܝܟ ܠܗ ܡܐܡܪܐ. ܠܐ ܡܕܪܟ ܠܗ ܗܘܢܗܐ. ܠܐ ܒܿܨܐ ܠܗ ܚܘܼܫܒܐ ܠܐ ܡܿܐܫ ܠܗ ܪܥܝܢܐ. ܠܐ ܡܬܼܥܩܒ. ܠܐ ܡܣܬܝܟ. ܠܐܡܬܼܐܡܪ. ܒܗܿܝ ܕܠܥܼܠ ܡܼܢ ܟܿܠ ܙܘܥܐ ܕܚܘܼܫܒܐ ܘܪܦܬܐ ܕܪܥܝܿܢܐ. ܘܡܕܪܟܢܘ̄ ܕܗܘܢܐ ܐܝܼܬܘ̄. ܠܥܼܠ ܡܼܢ ܟܿܠ. ܠܬܚܼܬ ܡܼܢ ܟܿܠ. ܠܟܐ ܡܼܢ ܟܿܠ. ܠܓܘ ܡܼܢ ܟܿܠ. ܠܒܪ ܡܼܢ ܟܿܠ. ܘܗܼܘ ܐܝܼܬܘ̄ ܟܿܠ. ܘܡܢܗ ܟܿܠ. ܘܒܗ ܟܿܠ. ܒܗܿܝ ܕܡܢܗ ܫܪܝܼ ܟܿܠ. ܘܒܗ ܩܿܐܡ ܟܿܠ. ܘܠܗ ܗܦܟ ܟܿܠ. ܫܘܒܚܐ ܠܗ ܥܠ ܕܝܼܢܘ̈ܗܝ ܠܐ ܡܬܕܪ̈ܟܢܐ. ܫܘܒܚܐ ܠܗ ܥܠ ܪܒܘܼܬ ܡܘܗܒ̈ܬܗ. ܫܘܼܒܚܐ ܠܗ ܥܠ ܣܓܝܐܘܬ ܛܝܒܘܼܬܗ. ܗܿܘ ܠܐ ܡܬܕܪܟܢܐ ܘܠܐ ܡܣܼܬܝܟܢܐ. ܘܠܐ ܡܬܼܗܘܢܢܐ ܒܪܝܗܝ ܠܒܪܐ̱ܢܫܐ ܒܨܠܡܗ. ܘܒܗ ܚܘܝܼ ܠܕܡܘܼܬܗ. ܗ̄ ܒܗܘܢܐ ܗܿܢܐ ܕܐܝܼܬ ܠܢ ܠܐ ܡܬܼܠܒܟܢܐ ܘܠܐ ܡܼܬܥܪܝܢܐ. ܘܠܐ ܡܣܬܝܟܢܐ. ܘܐܝܼܬܬܝܢ ܫܠ̈ܝܼܛܝ ܒܝܬܢ. ܒܗܿܝ ܕܐܝܼܬ ܠܢ ܚܐܪܘܬܐ ܠܡܥܼܒܕ ܨܒܝܿܢܢ ܐܟܘܬܗ ܘܒܕܡܘܬܗ. ܘܥ ܗܿܠܝܢ ܒܡܐܪܡܪ̈ܐ ܐܚܪ̈ܢܐ ܕܩܕܡܝܢ ܡܚܘܝܢܢ ܦܬܝܐܝܼܬ ܘܝܬܝܼܪܐܝܬ ܒܝܕ ܐܠܗ ܕܡܚܝܠ܀ ܡܕܝܢ ܗܟܝܼܠ܆ ܐܝܿܕܐ ܚܬܝܼܬܐ ܕܢܥܒܼܕ. ܘܐܝܟܢ ܢܩܼܪܐ ܘܢܫܡܗ ܠܒܪܘܝܢ ܘܥܒܘܕܢ. ܒܐܝܠܝܢ ܫܡ̈ܗܐ ܢܩܪܝܘܗܝ. ܒܐܝܠܝܢ ܟܘܼܢ̈ܝܐ ܢܨܠܐ ܘܢܒܥܐ ܡܢܗ. ܘܢܿܬܟܫܦ ܠܗ. ܐܝܿܟܢܐ ܢܫܒܚܝܼܘܗܝ ܘܢܒܪܟܝܘܗܝ ܘܢܪܡܪܡ ܠܫܡܗ. ܕܗܿܐ ܠܥܼܠ ܡܼܢ ܟܿܠ ܡܼܠܬܐ ܕܡܠܓܠܓ ܠܫܢܐ ܐܝܬܘܗܝ. ܘܠܥܼܠ ܡܼܢ ܟܿܠ ܙܘܥܐ ܕܪܦܬܟ ܒܬܪܥܝܼܬܐ. ܘܠܓܘ ܡܼܢ ܟܿܠ ܚܘܼܫܒܐ ܕܡܘܠܕ ܗܘܢܐ. ܗܿܝ ܕܝܢ ܕܚܬܝܼܬܐ ܘܙܕܩܿܐ ܠܢ ܕܢܿܡܐܪ ܘܢܫܿܡܗ ܠܗܿܘ ܠܐ ܡܬܕܪܟܢܐ. ܕܗܕܐ ܐܝܼܬܝܗܿ ܒܠܚܘܕ. ܗ̄ ܗܿܘ ܕܐܝܼܬܘ̄ ܐܡܝܼܢܐܝܬ. ܟܐܡܬ݀ ܗܼܘ ܐܝܬܘ̄ ܗܘܼܐ ܡܼܢ ܒܪܝܼܫܝܬ. ܠܘ ܕܗܘܼܐ ܡܼܢ ܒܪܝܫܝܬ. ܐܠܐ ܕܐܝܼܬܘ̄ ܗܘܼܐ ܟܕ ܠܝܬ ܠܗ ܪܫܝܼܬܐ ܣܼܛܪ ܡܼܢ ܝ݀ܬܗ. ܘܗܼܘ ܟܕ ܗܼܘ ܐܝܼܬܘܗܝ ܐܡܝܼܢܐܝܼܬ ܒܟܿܠܙܒܢ ܕܠܐ ܫܘܼܚܠܦ. ܘܗܼܘ ܬܘܼܒ ܟܕ ܗܼܘ ܐܝܼܬܘܗܝ ܠܥ̈ܠܡܝ ܥ݀ܠܡܝܢ ܕܠܐ ܣܘܼܦ ܘܕܠܐ ܫܘܼܠܡ.



Page 57



ܡ̈ܠܐܟܐ ܕܝܢ ܘܒܢܝ̈ܢܫܐ. ܐܝܼܬ ܗܘܼܐ ܐܡܼܬܝ ܕܠܐ ܐܝܼܬܝܗܘܢ ܗܘܼܘ. ܘܐܝܼܬܝܗܘܢ ܬܚܼܝܬ ܫܘܼܚܠܦܐ ܘܡܫܬܚܠ̈ܦܢܐ. ܡܼܢ ܡ̈ܠܐܟܐ ܢܗܝܼܪ̈ܐ ܐܫܼܬܚܠܦܘ ܒܙܒܢ ܘܗܘܼܘ ܕܝܘ̈ܐ ܚܫܘܼܟ̈ܐ ܘܒܢܝ̈ܢܫܐ܆ ܒܙܒܢ ܗܘܝܢ ܛܒ̈ܐ ܘܒܙܒܢ ܟ̈ܐܢܐ. ܘܒܙܒܢ ܥܿܘ̈ܠܐ. ܘܒܪ̈ܝܬܐ ܬܘܼܒ ܐܚܪ̈ܢܝܬܐ ܕܡܼܢ ܐܣܛܘܼܟ̈ܣܐ ܐܝܼܬ ܐܡܼܬܝ ܕܠܐ ܐܝܼܬܝܗܘܢ ܗܘܼܘ. ܘܗܿܘܐ ܬܘܼܒ ܐܡܼܬܝ ܕܥܒܪܝܢ ܘܠܐ ܐܝܼܬܝܗܘܢ. ܥܒܘܕܐ ܕܝܢ ܘܒܪܘܝܐ ܐܝܼܬܝܐ ܡܬܘܼܡܝܐ. ܐܝܼܬܘܗܝ ܗܘܼܐ ܘܐܝܼܬܘܗܝ ܐܡܝܼܢܐܝܼܬ. ܘܗܘܼ ܢܗܼܘܐ ܐܝܼܬܬܘ̄ ܠܥܿܠܡ ܥ݀ܠܡܝܢ. ܗܿܢܘ ܫܡܐ ܫܪܝܼܪܐ ܘܚܬܝܼܬܐ ܕܡܼܨܝܐ ܠܢ ܕܢܫܡܗ ܠܗܿܘ ܠܐ ܡܬܕܪܟܢܐ ܘܠܐ ܡܣܼܬܝܟܢܐ. ܘܕܠܥܼܠ ܡܼܢ ܟܿܠ ܫܡܐ ܘܟܘܢܝܐ ܕܡܫܼܬܡܗ ܒܫܡܝܐ ܘܒܐܪܥܐ. ܘܐܡܼܬܝ ܕܝܢ ܕܒܢܝܼܫܐ ܕܨܠܘܿܬܐ ܢܩܪܒ ܠܗܿ ܬܫܒܘܼܚܬܐ ܘܬܘܕܝܼܬܐ ܘܣܓܕܬܐ. ܘܒܥܘܼܬܐ ܘܬܟܫܦܬܐ ܘܦܝܿܣܐ. ܒܐܝܢܐ ܕܗܼܘ ܫܡܐ ܕܬܫܡܝܘܗܝ. ܡܩܒܠ ܨܠܘܼܬܟ. ܐܡܬܝ ܕܒܝܼܫܐ ܬܪܝܼܨܐ ܘܡܘܼܟܟܐ ܘܗܝܡܢܘܼܬܐ ܫܦܝܼܬܐ ܘܦܫܝܼܛܘܼܬܐ ܬܡܝܼܡܬܐ ܡܩܪܒ ܐܢܡܬ ܨܠܘܿܬܟ ܡܼܢ ܠܒܐ ܕܟܝܐ ܘܢܦܫܐ ܬܪܝܼܨܬܐ. ܟܕ ܣܟ ܠܐ ܡܼܬܪܢܐ ܐܢܬ ܥܠܘܗܝ ܕܡܘܼܬܐ ܘܨܠܡܐ ܡܪܟܒܐ. ܘܐܦܠܐ ܡܬܼܗܓܓ ܐܢܬ ܠܗ ܐܝܟ ܨܘܼܪܬܐ ܡܕܡ. ܐܘܿ ܕܡܘܼܬܐ ܕܡܼܢ ܗܿܠܝܢ ܕܡܼܬܚܙ̈ܝܢ. ܠܐ ܕܫܡܝܐ. ܘܠܐ ܕܪܩܝܥܐ. ܘܠܐ ܕܐܐܪ. ܘܠܐ ܕܫܡܼܫܐ. ܐܘܿ ܣܗܪܐ ܐܘܿ ܟܘܟ̈ܒܐ. ܘܠܐ ܕܢܘܼܗܪܐ ܗܿܢܐ ܡܼܬܚܙܝܢܐ. ܘܠܐ ܕܢܘܼܪܐ ܗܕܐ ܓܘܼܫܡܢܝܿܬܐ. ܘܠܐ ܕܝܡܐ ܘܠܐ ܕܝܒܫܐ. ܘܠܐ ܣܟ ܕܚܕ ܡܕܡ ܬܬܼܪܢܐ. ܐܘܿ ܬܬܼܚܫܒ ܥܠܘܗܝ. ܥܠ ܦܫܝܼܛܐ ܘܠܐ ܡܪܟܒܐ. ܘܠܐ ܕܢܦܿܠ ܬܚܝܬ ܚܘܼܫܒܐ ܐܘܿ ܡܼܬܕܪܟܢܘ̄ ܐܘܿ ܡܬܼܗܘܢܢܘܼܬܐ. ܗܿܘ ܓܝܪ ܕܒܪܐ ܟܿܠ ܕܡܼܬܚ̈ܙܝܢ ܘܕܠܐ ܡܬܚ̈ܙܝܢ. ܘܟܿܠ ܡܿܠܐܼ ܡܢܗ. ܘܗܼܘ ܠܐ ܡܬܼܥܪܐ ܘܠܐ ܡܣܼܬܝܟ. ܘܐܠܘ ܐܝܼܬ ܗܘܼܐ ܐܝܟ ܗܿܕܐ ܒܪܝܼܬܐ ܐܠܦ ܐ̈ܠܦܝܢ ܘܪ̈ܒܘ ܪ̈ܒܘܢ ܒܪ̈ܝܬܐ ܘܥܠ̈ܡܐ ܐܚܪ̈ܢܐ. ܠܐ ܣܟ ܡܣܝܟܝܢ ܗܘܼܘ ܠܗ. ܐܘܿ ܡܬܥܪܐ ܗܘܼܐ ܡܢܼܗܘܢ. ܘܒܟܿܠܕܘܟ ܟܿܠܗ ܐܝܼܬܘܗܝ ܕܠܐ ܫܘܼܢܝ ܘܕܠܐ ܫܘܼܚܠܦ ܘܕܠܐ ܙܘܼܥܙܥ. ܐܝܟܢ ܡܼܨܝܐ ܕܢܬܗܓܓ ܠܗ ܕܡܘܼܬܐ ܐܘܿ ܨܘܼܪܬܐ ܣܟ ܡܕܡ ܕܡܕܪܟܐ ܠܗ ܡܚܫܒܬܐ. ܡܕܢܚ ܕܝܢ ܘܡܢܗܪ ܠܪܥܝܢܐ ܕܗܘ̈ܢܐ ܫܦ̈ܝܐ ܘܠܒ̈ܘܬܐ ܕܟ̈ܝܐ. ܠܦܘܼܬ ܫܦܝܘܼܬܗܘܢ ܘܕܟܝܘܼܬܗܘܢ. ܘܡܪܝܼܩܘܼܬܗܘܢ ܘܨܠܝܼܠܘܼܬܗܘܢ. ܘܡܣܬܟܠܝܼܢ ܗܿܠܝܢ ܘܡܼܬܢܗܪܝܢ ܒܡܗܘܢ̈ܝܗܘܢ ܒܙܘ̈ܥܐ ܩܛܝܼܢ̈ܐ ܘܚܘܼܫܒ̈ܐ ܪ̈ܘܼܚܢܝܐ. ܘܡܕܡ ܕܠܐ ܡܼܬܡܠܠ ܒܠܫܢܐ ܕܒܼܣܪܐ. ܐܦܠܐ ܡܼܬܦܫܩ ܒܠܫܢܐ ܓܫܝܼܡܐ ܐܘܿ ܡܬܬܪܓܡ ܒܩܿܠܐ ܡܪܟܒܐ. ܘܥܠ



Page 58



ܗܿܠܝܢ ܬܘܼܒ ܢܗܝܼܪܐܝܬ ܐܝܟܐ ܘܿܠܐ ܡܚܘܝܢܢ ܐܝܟ ܕܝܿܗܒܐ ܛܝܒܘܬܗ.. ܐܝܼܬ ܬܘܼܒ ܬܠܬܐ ܟܘܼܢ̈ܝܐ ܕܠܚܡܝܢ ܕܢܬܼܟܢܐ ܒܗܘܿܢ. ܗܿܘ ܕܐܝܼܬܘ̄ ܠܥܼܠ ܡܼܢ ܟܿܠ ܫܡ ܘܟܘܼܢܝ. ܐܠܐ ܡܼܢ ܣܥܘܼܪ̈ܘܬܗ ܕܠܘܬ݀ ܒܪ̈ܝܬܗ. ܝܼܠܦܢܢ ܕܒܗܘܢ ܢܟܢܝܘܗܝ ܘܢܫܡܝܼܘܗܝ. ܕܗܼܢܘܢ ܗܿܠܝܢ ܬܠܬܐ ܫܡܗ̈ܝܢ. ܚܿܒܫܝܢ ܘܡܣܝܟܝܢ ܠܟܿܠ ܫܡܐ ܘܟܘܼܢܝ ܕܐܫܬܡܗ ܒܗ. ܐܝܼܬܝܗܘܢ ܕܝܢ ܗܿܠܝܢ. ܛܒܿܐ ܘܥܬܝܼܪܐ ܘܚܟܝܼܡܐ. ܒܗܿܠܝܢ ܬܠܬܐ ܟܘܼܢ̈ܝܢ. ܡܣܝܟܝܢ ܟܿܗܠܘܢ ܫܡ̈ܗܝܢ ܕܐܬܕܟܪܢܢ ܡܼܢ ܠܥܠ. ܘܕܠܐ ܐܬܕܟܪܢܢ ܒܟܬܒܐ ܗܢܐ. ܘܠܿܚܡܝܢ ܠܗ ܡܪܐܢܐܝܼܬ. ܡܼ̰ܠ ܕܗܼܘ ܐܝܼܬܘܗܝ ܓܡܝܼܪܐ ܘܡܫܡܠܝܐ ܘܫܪܝܼܪܐ ܒܟܿܠܗܘܿܢ. ܛܒܿܐ ܗܿܘ ܓܝܪ ܘܡܒܘܼܥܐ ܕܟܿܛܒ̈ܢ. ܗܿܘ ܕܡܼܢ ܛܒܿܘܬܗ ܒܠܚܘܕ ܐܝܬܝܼ ܗܿܠܝܢ ܟܿܠܗܝܢ ܠܗܘܝܐ. ܕܡܬܼܚܙ̈ܝܢ ܘܕܠܐ ܡܬܼܚܙ̈ܝܢ. ܟܕ ܠܝܬ ܡܿܢ ܕܒܼܥܐ ܡܼܢܗ ܐܘܿ ܐܦܝܼܣܗ ܐܘܿ ܐܡܼܪ ܠܗ. ܡܛ݀ܠ ܕܠܝܬ ܗܘܼܐ ܟܝܢܐ ܐ̱ܚܪܢܐ ܐܘܿ ܐܘܣܝܐ ܐܚܪܬܐ ܕܩܕܡܘ̄ ܐܘܿ ܥܡܗ ܕܬܒܼܥ ܡܼܢܗ. ܐܠܐ ܒܗܿܝ ܕܐܝܼܬܘܗܝ ܛܒܿܐ ܒܟܝܿܢܗ ܘܟܿܠܗܿ ܛܒܿܘܼܬܐ. ܡܐܠܠܘܢ ܕܝܢ ܘܠܥܼܠ ܡܢ ܟܿܠ ܛܒܿܘܼܬܐ܇ ܒܛܝܒܘܼܬܗ ܥܒܼܕ ܗܿܠܝܢ ܟܿܠܗܝܢ ܘܐܝܬܝ ܠܗܘܝܐ. ܘܒܬܪ ܕܒܼܪܐ ܘܐܬܩܼܢ ܐܢܝܢ܆ ܠܐ ܫܒܼܩ ܐܢ̈ܝܢ ܫܚܝܼܡܐܝܬ. ܐܠܐ ܐܘܪܒ ܘܝܩܪ ܐܢܘܢ. ܘܐܛܐܒ ܠܗܘܿܢ ܘܐܥܼܬܪ ܐܢܘܢ ܒܟܿܠ ܛܘܼܒ̈ܝܢ. ܘܐܡܝܼܢܐܝܼܬ ܕܠܐ ܫܠܘܐ ܡܛܐܒ ܠܗܘܢ. ܒܗܿܝ ܕܒܛܝܼܠ ܠܗ ܥܠܝܗܘܢ. ܘܡܦܪܢܣ ܠܗܘܢ. ܘܡܕܒܪ ܘܡܢܿܛܪ ܘܡܫܘܙܒ. ܡܕܝܢ ܗܼܘ ܒܠܚܘܼܕܘܗܝ ܐܝܼܬܘ̄ ܛܒܿܐ [ܡܪܢܐܝܬ ܕܠܐ ܣܟ ܡܫܬܚܠܦ ܡܢ ܛܒܘܬܗ. ܒܗܿܝ ܕܟܝܢܐܝܬ ܐܝܬܘܗܝ ܛܒܐ] ܘܡܐܛܒܢܐ.. ܥܬܝܼܪܐ ܕܝܢ ܐܝܼܬܘܗܝ ܗܟܘܬ݀ ܡܪܐܢܐܝܼܬ ܘܡܒܘܼܥܐ ܕܟܿܠ ܥܘܼܬܪ̈ܝܢ. ܘܝܿܗܘܼܒܐ ܘܡܫܟܢܢܐ. ܘܡܥܬܪܢܐ ܓܡܝܼܪܐ ܕܐܥܬܪ ܘܡܥܬܪ ܠܟܿܠ. ܘܗܼܘ ܠܐ ܡܬܼܒܨܪ. ܐܘܿ ܣܟ ܚܿܣܪ. ܘܝܬܝܼܪ ܡܼܢ ܝܨܝܼܦܘܬܐ ܕܢܣܿܘܒ̈ܐ ܠܡܫܼܩܠ܆ ܝ݀ܨܦ ܗܼܘ ܘܨ݀ܒܐ ܘܪܓܝܓ ܠܡܬܠ. ܗܼܘ ܐܥܬܪ ܠܡ̈ܠܐܟܐ ܒܫܘܼܟ̈ܢܐ. ܘܠܫܡܿܝܐ ܒܢܗܝܼܪ̈ܐ. ܘܠܡܘܙܠܬܐ ܒܚܝܠ̈ܘܬܐ. ܘܠܐܐܪ ܒܥܢ̈ܢܐ. ܘܠܟܿܠܗ ܪܩܝܼܥܐ ܒܫܘܼܚܠ̈ܦܐ ܘܓܢ̈ܣܐ ܕܛܝܪܐ ܘܦܪ̈ܚܬܐ. ܠܐܪܥܐ ܒܐܝ̈ܠܢܐ ܘܥܣܼ̈ܒܐ ܘܝܥܝ̈ܬܐ. ܠܡܪ̈ܓܐ ܒܗܒܒ̈ܐ ܘܙܗܪ̈ܐ ܘܫܘܼܫ̈ܢܐ܇ ܠܛܘܼܪ̈ܐ ܒܐܪ̈ܙܐ ܘܫܪ̈ܘܝܢܐ. ܘܡܒܘܼ̈ܥܐ ܘܥܝܢ̈ܬܐ. ܠܦܩ̈ܥܬܐ ܒܢܗܪ̈ܘܬܐ ܘܫܼܦ̈ܥܐ. ܠܬܗܘܼܡ̈ܐ ܒܩܒܝ̈ܬܐ ܘܝܡ̈ܡܐ ܠܐ ܡܬܼܥܒܪ̈ܢܐ. ܠܝܡܡ̈ܐ ܬܘܼܒ ܘܠܢܗܪ̈ܘܬܐ ܒܪ̈ܚܫܐ ܠܐ ܡܣܬܝܟ̈ܢܐ ܕܢܘܼ̈ܢܐ ܘܩܝ̈ܛܐ ܘܬܢܝܢ̈ܐ. ܠܝܒܝܼܫܬܐ ܬܘܼܒ ܒܚܝܘ̈ܬܐ ܘܒܥܝܪ̈ܐ ܘܪ̈ܟܫܐ ܘܒܩܪ̈ܐ ܘܥܢ̈ܐ ܘܪ̈ܡܟܐ ܘܫܝܪ̈ܬܐ ܕܟܿܠ ܓܢܼܣ̈ܝܢ. ܐܦܩܼ ܬܘܼܒ ܡܼܢ ܐܪܥܐ ܟܝܿܢܐ ܝܩܝܼܪ̈ܐ ܠܚܫܚܬܐ ܕܒܢܝ̈ܢܫܐ



Page 59



ܘܩܘܼܝܡ ܥ݀ܠܡܐ. ܕܐܝܟ ܡܼ̈ܛܐܠܐܣ ܐܘܟܝܼܬ ܢܦ̈ܩܐ ܘܚܦܪ̈ܐ ܕܕܗܒܐ ܘܣܐܡܐ ܘܐܢܟܐ ܘܢܚܫܐ ܘܐܒܪܐ ܘܦܪܙܠܐ ܥܡ ܐܕܫ̈ܐ ܐܚܪ̈ܢܐ ܕܠܐ ܡܢܝܢܐ: ܥܡ ܛܒ̈ܥܐ ܛܒ̈ܐ ܘܟܐܦ̈ܝ ܫܘܼܒܚܐ܆ ܘܒܪ̈ܘܠܐ ܘܝܩܘܼܢ̈ܬܐ ܘܙܡܪ̈ܓܕܐ ܘܩܪ̈ܟܕܢܐ ܘܣܦܝܼ̈ܠܐ ܘܝܫܦܗ ܒܐܘܨܪ ܐܪ̈ܙܐ ܘ݀ܫܦܗ ܘܣܕܘܢ ܥܡ ܫܪܟܐ ܕܝܼܕܝܼܥܝܼܢ ܘܫܟܝܼܚܝܢ. ܐܣܼܩ ܬܘܼܒ ܡܼܢ ܝܡܐ ܡܪ̈ܓܢܝܬܐ ܛܒ̈ܬܐ ܘܝܩܝܼܪ̈ܬܐ ܕܡܝ̈ܐ. ܥܡ ܫܪܟܐ ܕܚܠ̈ܝܼܙܘܢܐ ܘܐܪ̈ܓܘܢ ܘܨܘܼܒ̈ܥܐ ܫܦܝܼܪ̈ܐ. ܐܥܼܬܪ ܬܘܼܒ ܠܒܢܝ̈ܢܫܐ ܘܠܪ̈ܟܫܐ ܘܒܥܝܼܪ̈ܐ. ܒܚܝܠܐ ܘܓܢܒܪܘܼܬܐ ܘܠܒܝܼܒܘܼܬܐ ܘܡܚܡܣܢܢܘܬܐ. ܥܡ ܪ̈ܒܘ ܪ̈ܒܘܢ ܫܪ̈ܒܐ ܘܣܿܥܘܪ̈ܘܬܐ ܡܝܩܪ̈ܬܐ ܘܝܩܝܼܪ̈ܬܐ ܕܐܥܼܬܪ ܠܥܿܠܡܐ ܡܼܬܝܕܥܢܐ ܘܡܼܬܚܙܝܢܐ. ܟܕ ܠܝܬ ܕܐܦܝܼܣܗ ܘܒܥܼܐ ܡܼܢܗ. ܘܗܿܢܘ ܥܬܝܼܪܐ ܡܪܐܢܝܐ ܕܐܥܼܬܪ ܠܟܿܠ ܫܦܝܼܥܐܝܬ ܘܠܡܝܐܝܼܬ ܘܓܡܝܼܪܐܝܼܬ. ܘܗܼܘ ܣܟ ܠܐ ܚܣܼܪ ܐܘܿ ܚܿܣܪ. ܐܘܿ ܡܬܒܨܪ ܡܼܢ ܥܬܝܼܪܘܬܗ ܡܫܡܠܝܬܐ܀ ܚܟܝܼܡܐ. ܐܘܟܝܼܬ ܚܟܝܼܡ ܒܟܿܠ ܡܬܐܡܪ ܘܐܝܼܬܘ̄. ܒܗܿܝ ܕܗܼܘ ܐܝܼܬܘܗܝ ܚܟܝܼܡܐ ܡܫܡܠܝܐ ܘܡܪܢܝܐ ܘܓܡܝܪ ܒܚܟܡܬܐ ܟܝܢܝܬܐ. ܡܛܠ ܕܡܢܗ ܢ݀ܒܥ̈ܢ ܟܿܠ ܚܼܟ̈ܡܢ ܘܡܼܬܝܗ̈ܒܢ ܟܿܠ ܝܕ̈ܥܢ. ܘܡܢܘܼ ܡܿܨܼܐ ܕܢܣܝܟ ܐܘܿ ܕܢܕܪܟ ܚܟܡܼܬܗ ܡܠܝܬ݀ ܟܿܠ ܦܘܼܪ̈ܫܢ. ܘܝܼܕܥܬܗ ܚܿܟܡܬ݀ ܟܿܠ ܣܘܼܥܪ̈ܢ. ܘܟܿܠ ܝܕ̈ܥܢ. ܘܡܢܘܼ ܡܿܨܼܐ ܕܢܣܝܟ ܐܘܿ ܕܢܕܪܟ ܚܟܡܼܬܗ ܡܿܠܝܬ݀ ܟܿܠ ܦܘܼܪ̈ܫܢ. ܘܝܼܕܥܬܗ ܚܿܟܡܬ݀ ܟܿܠ ܣܘܼܥܪ̈ܢ. ܘܟܿܠ ܡܼܠ̈ܝܢ ܘܟܿܠ ܚܘܼܫ̈ܒܝܢ ܕܗܘܘ ܘܗܿܘܝܢ. ܓܠܝܐܝܼܬ ܘܟܣܝܐܝܬ. ܘܒܗܘܢ ܒܬܐܘܘ̈ܢܐ ܟܣ̈ܝܐ ܘܥܡܝܼܩ̈ܐ ܕܠ̈ܒܘܬܐ. ܘܗ̈ܘܢܐ ܕܟܿܠܗܘܢ ܡ̈ܠܝܼܠܐ. ܐܝܟ ܗܿܘ ܕܼܢ ܟܼܕܘܼ ܗܘܼܘ ܘܐܫܬܡܠܝܼܘ ܐܝܟ ܕܥܬܝܼܕܝܢ ܕܢܗܼܘܘܢ. ܐܘܿ ܢܬܬܙܝܼܥܘ ܒܗܢ ܘܡܚܫܒܬܐ܆ ܩܕܡ ܝܕܥ ܐܢܘܢ ܩܕܡ ܬܪ̈ܡܝܬܗ ܕܥܿܠܡܐ. ܘܗܼܘ ܝܗܼܒ ܘܫܟܢ ܪܘܼܚܐ ܕܚܟܼܡܬܐ ܘܡܕܥܐ ܘܣܘܟܠܐ ܘܝܼܕܥܬܐ ܘܕܡܩܕܡܘܼܬ ܒܘܕ̈ܩܐ ܕܥܬܝܼܕ̈ܬܐ ܠܡܠܐܟ̈ܐ ܘܠܒܢܝ̈ܢܫܐ ܒܚܟܼܡܬܐ ܪܒܬܐ ܘܬܗܝܼܪܬܐ. ܘܠܐ ܣܟ ܡܼܬܕܪܟܢܝܼܬܐ ܠܥܒ̈ܝܼܕܐ. ܒܼܪܐ ܘܐܩܝܼܡ ܠܚܝ̈ܠܘܬܐ ܫܡ̈ܝܢܐ. ܘܛܟܼܣ ܠܬܐܓܡ̈ܝܗܘܢ ܘܠܓܘܕ̈ܝܗܘܢ ܘܠܟܢܼܫ̈ܝܗܘܢ ܘܠܦܘܼܠܚܢܗܘܢ ܘܬܫܡܫܬܗܘܢ ܘܡܼܬܚ ܠܫܡܿܝܐ ܘܐܟܪܟ ܠܡܘܙܠܬܐ. ܘܣܕܪ ܠܢܗܝܼܪ̈ܐ ܘܬܚܿܡ ܠܡܪܕܝܬܗܘܢ ܘܙܘܥܝ̈ܗܘܢ ܘܡܬܟܪܟܢܘܬܗܘܢ ܘܟܿܠܗ ܢܿܡܘܣܗܘܢ. ܘܐܫܼܒ ܠܐܐܪ ܗܿܢܐ ܠܣܘܩܐ ܕܟܿܠ ܕܚܝ܆ ܘܡܬܼܬܙܝܼܥ. ܘܠܩܘܼܝܡ ܒܪܝܼܬܐ ܘܡܛܟܣܘܼܬ ܥܢ̈ܢܐ ܘܡܼܛܪ̈ܐ ܘܪ̈ܣܝܼܣܐ. ܘܬܚܡܗ ܒܫܘܚܠ̈ܦܐ ܬܗܝܼܪ̈ܐ. ܠܢܛܝܼܪܘܼܬܐ ܘܬܪܒܝܼܬܐ ܘܫܦܝܼܪܘܬ ܩܘܼܝܡܐ



Page 60



ܘܡܪܕܝܬܐ ܕܥܿܠܡܐ. ܒܚܟܼܡܬܐ ܪܒܬܐ ܘܠܐ ܡܬܕܪܟܢܝܼܬܐ. ܛܟܼܣ ܙܒ̈ܢܐ ܘܫܢ̈ܝܐ ܘܝܪ̈ܚܐ ܘܫܒ̈ܐ ܘܐܝܡ̈ܡܐ ܘܠܝ̈ܠܘܬܐ ܘܫܥ̈ܐ ܘܥܕ̈ܢܐ. ܘܒܪܐ ܘܬܩܢ ܒܢܝ̈ܢܫܐ ܘܒܥܝܼܪ̈ܐ ܘܚܝ̈ܘܬܐ ܘܦܪ̈ܚܬܐ ܘܪ̈ܚܫܐ ܘܫܪܟܐ ܕܓܢܼܣ̈ܐ ܕܟܿܠ ܕܚܝ ܘܪܚܫ ܘܡܼܬܬܙܝܼܥ ܒܕܝܼܠ̈ܝܬܗܘܢ. ܘܐܕܫ̈ܝܗܘܢ ܘܩܢܘܼܡ̈ܝܗܘܢ ܘܓܘ̈ܢܝܗ̄ ܘܡܦܬܟܘܼܬܗܘܢ ܘܨܘܼܬܗܘܢ ܘܥܝܕܗܘܢ ܘܣܥܘܼܪ̈ܬܗܘܢ ܘܬܫܡܫ̈ܬܗܘܢ ܘܡܦܪܝܢܘܼܬܗܘܢ ܘܬܘ̈ܠܕܬܗܘܢ ܘܬܘܪܣܝܗܘܢ ܘܬܪܒܝܼܬܗܘܢ ܘܚܠܝܼܛܘܼܬܗܘܢ ܘܦܪܝܼܫܘܼܬܗܘܢ ܘܟܢܼܫ̈ܝܗܘܢ ܘܡܒܕܪܘܬܗܘܢ ܥܡ ܣܿܓܝ̈ܐܬܐ ܕܒܟܝܿܢܗܘܢ ܘܒܕܝܼܠ̈ܝܬܗܘܢ. ܒܚܟܼܡܬܐ ܬܗܝܼܪܬܐ ܪܩܼܥ ܠܐܪܥܐ ܘܐܪܘܚ ܦܩ̈ܥܬܐ ܘܥܠܝܼ ܛܘܼܪ̈ܐ ܘܐܣܼܩ ܪ̈ܡܬܐ. ܘܨܒܬ ܐܢܝܢ ܒܐܝܼܠ̈ܢܐ ܘܝܥܝ̈ܬܐ ܘܥܣܼ̈ܒܐ ܘܦܩ̈ܚܐ ܘܗܒ̈ܒܐ ܡܦ̈ܬܟܐ ܕܟܿܠܓܢܣ ܕܡܬܗܪܝܢ ܠܚܙ̈ܝܐ ܒܫܘܼܚܠܦ ܓܘܢܝ̈ܗܘܢ ܘܪܝܼܚܗܘܢ ܘܛܥܡ̈ܬܗܘܢ ܥܡ ܫܪܟܐ ܕܡܥܒܕ̈ܢܘܬܗܘܢ. ܟܕ ܐܪܥܐ ܕܢܿܦܩܝܢ ܡܢܗܿ ܚܕ ܗܼܘ ܟܝܿܢܗ ܘܠܐ ܓܘܢܐ ܐܝܼܬ ܠܗܿ ܘܠܐ ܛܥܡܐ ܘܠܐ ܪܝܼܚܐ. ܐܬܼܒܝܢ ܬܘܼܒ ܒܩܒܝ̈ܬܐ ܕܫܼܛܚ̈ܐ ܕܝܡ̈ܡܐ ܘܐܬܗܘܢ ܠܒܪܘܼܬܗܘܢ ܘܠܪܡܘܼܬܗܘܢ ܘܡܥܪܡܘܼܬܗܘܢ. ܘܐܬܕܡܪ ܐܝܿܟܢܐ ܚܒܝܼܫܐ ܗܿܝ ܟܿܠܗܿ ܡܬܬܙܝܼܥܢܘܼܬܗܘܢ. ܘܙܩܝܼܦܘܼܬ ܓܠ̈ܠܝܗܘܢ ܘܡܚܫܘܼܠ̈ܝܗܘܢ. ܠܓܘ ܡܼܢ ܬܚܘܼܡܐ ܕܚܠܐ ܪܦܝܐ ܘܒܕܝܪܐ. ܐܬܚܫܒ ܬܘܼܒ ܠܣܓܝܘܼܬ ܓܢܼ̈ܣܐ ܘܐܕܫ̈ܐ ܕܢܘܼ̈ܢܐ ܘܪ̈ܚܫܐ ܣܿܓܝ̈ܐܐ ܕܒܬܗܘܼܡ̈ܝܗܘܢ. ܥܡ ܡܪ̈ܓܢܝܬܐ ܫܒܝܼܚ̈ܬܐ ܘܟܐܦ̈ܝ ܫܘܼܒܚܐ ܕܒܥܘܼܡܩ̈ܝܗܘܢ ܘܡܢܐ ܐܣܿܓܐ ܘܐܡܪ ܥܠ ܚܟܼܡܬܐ ܡܠܝܬ݀ ܦܘܼܪ̈ܫܢܐ ܘܠܐ ܡܼܬܥܩܒܢܝܬܐ. ܕܠܐ ܡܼܨܝܐ ܠ̈ܡܠܐܟܐ ܘܠܒܢ̈ܝ ܐܢܫܐ ܟܿܠܗܘܢ ܕܢܒܼܨܘܢ ܘܢܕܪܟܘܢ ܒܼܨܪܐ ܙܥܘܪܐ ܬܗܘܼܡܐ ܪܒܐ ܘܥܘܼܡܩܐ ܠܐ ܡܬܼܡܫܚܢܐ ܕܚܟܼܡܬܐ ܘܝܼܕܥܬܐ ܕܗܿܘ ܚܟܝܼܡ ܒܟܿܠ ܒܠܚܘܼܕܘ̄. ܘܫܒܘܼܩ ܣܿܓܝ̈ܐܬܐ ܘܠܐ ܡܣܼܬܝܟ̈ܢܝܬܐ ܕܐܩܝܼܡ ܘܥܒܼܕ ܘܛܟܣ ܘܥܒܼܕ ܘܛܟܣ ܥܿܒܘܕܐ ܚܟܝܼܡܐ ܒܝܼܕܥܬܗ ܠܐ ܡܬܕܪܟܢܝܼܬܐ. ܘܗܦܘܼܟ ܠܘܬ݀ ܢܦܫܟ ܘܐܬܒܩܐ ܐܢܬ ܒܟ ܘܐܬܼܒܝܢ ܒܒܪܝܼܬܟ ܘܬܗܪ ܘܐܬܕܡܪ ܐܢܬ ܒܟ. ܐܝܟܢ ܒܟ ܡܣܝܟ̈ܢ ܟܿܠܗܝܢ ܒܪ̈ܝܬܐ ܕܡܬܼܝܕܥ̈ܢܐ ܘܡܬܪ̈ܓܫܢܐ. ܕܡܠ̈ܝܼܠܐ ܘܠܐ ܡܠ̈ܝܼܠܐ. ܕܪ̈ܓܘܫܐ ܘܠܐ ܪ̈ܓܘܫܐ. ܘܗܿܝ ܕܪܒܐ ܡܼܢ ܟܿܠܗܝܢ ܘܝܬܝܪ ܬܡܝܼܗܐ ܘܠܕܘܼܡܪܐ ܫܿܘܝܐ ܪܒܐ. ܕܥܒܝܼܕ ܐܢܡܬ ܒܨܠܡܗ ܘܕܡܘܼܬܗ ܕܥܒܘܼܕܟ. ܘܐܝܼܬܝܟ ܐܣܪܐ ܘܡܟܢܫܐ ܘܐܚܿܘܕܐ ܕܟܿܠܗܝܢ ܒܪ̈ܝܬܐ ܘܕܒܪܘܝܐ. ܘܐܼܠܘ ܪ̈ܒܘ ܫ̈ܢܝܢ ܚܝܐ ܗܘܝܼܬ ܒܥܿܠܡܐ. ܠܐ ܣܿܦܩ ܐܢܡܬ ܘܠܐ ܡܣܝܟ ܐܢܡܬ ܕܬܐܠܦ ܠܚܟܼܡܬܐ ܪܒܬܐ ܕܩܘܼܝܡܟ ܘܒܪܝܼܬܟ ܕܝܼܠܟ. ܡܕܝܢ ܥܠ ܒܪܘܼܝܟ ܘܫܪܟܐ ܕܒܪ̈ܝܬܗ ܘܐܡܪ̈ܙܐ ܪܘܪ̈ܒܐ ܘܚܟܼܡ̈ܬܐ ܬܗܝܼܪ̈ܬܐ ܕܛܡܝܪ̈ܢ ܒܟܝ̈ܢܐ ܘܗܘܿܝ̈ܐ.



Page 61



ܐܝܟܢܐ ܡܿܨܼܐ ܐܢܬ ܠܡܕܪܟܘ ܐܘܿ ܠܡܣܝܟܘ ܝܕܥܬܐ ܕܥܠܝܗܘܢ. ܐܬܚܫܒ ܐܢܬ ܥܠ ܝܿܬܟ. ܐܝܟܢ ܡܚܝܕܐ ܢܦܫܟ ܪܘܼܚܢܝܿܬܐ ܘܢܗܝܼܪܬܐ ܘܩܛܝܼܢܬܐ ܘܡܩܒܠܢܝܼܬܐ ܘܕܗܘܢܐ ܘܕܝܕܥܬܐ. ܥܡ ܦܓܪܟ ܗܢܐ ܥܒܝܐ ܘܓܫܝܼܡܐ ܘܝܩܝܼܪܐ ܘܡܪܟܒܐ ܘܣܛܘܟܣܐ. ܘܐܼܠܘ ܐܝܟ ܕܐܡܿܪܬ ܪ̈ܒܘ ܫܢ̈ܝܐ ܚܝܐ ܗܘܼܝܬ܆ ܠܐ ܣܿܦܩ ܗܘܼܷܬ ܕܬܐܠܦ ܥܠ ܟܝܿܢܗܿ ܕܢܦܫܟ ܘܐܝܟܢܝܘܼܬܗܿ ܘܕܡܼܢ ܐܝܟܐ ܗܿܝ. ܘܡܢܝܘܬܗܿ ܘܐܣܘܝܐ ܕܝܿܠܗܿ ܘܪ̈ܓܫܝܗܿ ܘܕܝ̈ܠܝܬܗܿ ܘܡܥܒܕ̈ܢܘܬܗܿ. ܘܐܝܟܢ ܫܪܝܐ ܒܦܓܪܐ ܘܡܚܝܕܐ ܩܛܝܼܢܘܼܬܗܿ ܒܥܒܝܘܼܬܗ. ܐܦܠܐ ܬܘܼܒ ܥܠܘܗܝ ܕܦܓܪܐ ܡܿܨܼܐ ܐܢܬ ܠܡܕܪܟܘܼ ܟܝܿܢܗ ܘܩܘܼܝܡܗ ܕܒܓܒܪܐ ܘܙܥܘܪܘܬܗ ܕܒܐܢܡܬܬܐ. ܘܪܘܼܟܒ ܨܘܪ̈ܬܗ ܕܒܟܪܣܐ. ܘܩܒܝܼܥܘܼܬ ܗܕ̈ܡܘܗܝ ܓܘ̈ܝܐ ܘܒܪ̈ܝܐ. ܘܡܛܟܣܘܼܬ ܪ̈ܓܫܘܗܝ ܘܕܝ̈ܠܝܬܗܘܢ ܘܡܥܒܕ̈ܢܘܬܗܘܢ ܘܟܝ̈ܢܝܗܘܢ ܘܣܥܘܪ̈ܘܬܗܘܢ ܘܐܝܟܢ ܡܩܒܠ ܬܘܼܪܣܝܐ ܘܦܫܪܐ ܘܬܪܒܝܼܬܐ. ܘܐܝܟܢ ܐܝܼܬܝܗܘܢ ܟܘܼܡ̈ܘܼ ܐܘܟܝܼܬ ܚܠܼ̈ܛܐ ܒܒܼܣܪܐ ܘܒܓܪ̈ܡܐ ܘܒܘܪ̈ܝܕܐ. ܘܫܪ̈ܝܢܐ ܘܡܫܼܟܐ ܘܣܥܪܐ ܘܛܦܼܪ̈ܐ. ܘܐܝܟܢ ܪܗܿܛ ܚܝܠܐ ܕܡܐܟܘܼܠܬܐ ܘܫܩܼܝܐ ܒܟܿܠܗ ܓܘܼܫܡܐ ܡܼܢ ܣܥܪܐ ܘܥܕܡܐ ܠܛܦܼܪ̈ܐ. ܘܐܝܟܢ ܡܥܒܕ ܚܝܠܐ ܕܣܡܡ̈ܢܐ ܘܚܝܠܐ ܕܥܩܪ̈ܐ ܒܟܘܼ̈ܡܘ ܘܒܡܘܙܓܗ ܕܓܘܼܫܡܐ ܘܟܝܿܢܗ. ܥܡ ܣܿܓܝ̈ܐܬܐ ܕܐܦܠܐ ܫܡܗ̈ܝܗܘܢ ܡܣܝܟܝܼܢܢ ܕܢܐܡܪ. ܗܟܘܬ ܘܒܓܘܼܫ̈ܡܐ ܟܿܠܗܘܿܢ ܕܚܝ̈ܘܬܐ ܐܚܪ̈ܢܐ. ܘܒܟܿܠܗܘܿܢ ܟܝ̈ܢܐ ܘܗܘܝ̈ܐ ܕܒܐܪܥܐ ܘܒܝܡ̈ܡܐ ܘܢܗܪ̈ܘܬܐ ܘܒܐܐܪ ܘܒܪܩܝܼܥܐ ܘܒܡܘܙܠܬܐ ܘܒܫܿܡܝܐ. ܘܠܥܼܠ ܡܼܢ ܫܡܿܝܐ ܕܡܼܬܚܙ̈ܝܢ ܘܒܐܬܪ̈ܘܬܐ ܕܡܠܐܟ̈ܐ ܘܫܪܟܐ ܕܚܝ̈ܠܘܬܐ ܥ̈ܠܼܝܐ ܫܪܝܼܪܐܝܼܬ ܠܐ ܡܣܼܬܝܟܐ ܘܠܐ ܡܬܕܪܟܐ ܚܟܼܡܬܐ ܪܒܬܐ ܕܗܿܘ ܚܟܝܼܡ ܒܟܿܠ ܒܠܚܘܼܕܘܗܝ܀ ܗܿܢܘ ܚܟܝܼܡܐ ܘܓܡܝܼܪܐ ܘܡܫܡܠܝܐ ܘܠܗ ܙܕܿܩ ܕܢܟܢܐ ܘܢܫܡܗ ܚܟܝܼܡܐ ܒܠܚܘܼܕܘܗܝ. ܡܕܝܢ ܐܫܼܬܪܪܬ݀ ܕܚܟܝܼܡܐ ܗܘܼܝܘܼ ܡܪܢܝܐ ܕܠܝܬ ܣܟܐ ܠܣܘܼܟܠܐ ܕܝܕܥܬܗ. ܒܗܿܠܝܢ ܡܟܝܠ ܡܬܝܼܕܥ ܘܡܬܟܢܐ ܘܡܫܬܡܗ ܗܿܘ ܠܐ ܡܬܕܪܟܢܐ. ܗ̄ ܗܿܘ ܕܐܝܼܬܘܗܝ ܐܡܝܼܢܐܝܼܬ. ܘܐܝܼܬܘܗܝ ܛܒܿܐ ܘܥܬܝܼܪܐ ܘܚܟܝܼܡܐ ܓܡܝܼܪܐܝܼܬ ܘܡܫܡܠܝܐܝܬ. ܘܠܗ ܬܫܒܘܿܚܬܐ ܠܥܡܥܠܡܝܢܐܡܝܢ܀ ܘܒܗܿܠܝܢ ܫܠܡ ܩܦܠܐܘܢ ܕܫܒܥܐ ܒܝܕ ܐܠܗܐ ܕܚܝܠ ܘܥܕܪ ܀܀܀

ܬܘܼܒ ܩܦܠܐܘܢ ܕܚ̄ ܥܡ ܐܠܗ ܕܡܚܟܡ. ܥܠܗܿܝ ܕܐܢ ܗܼܘ ܐܝܼܬܘ̄ ܥܠܼܬܐ ܕܟܿܠ ܥ̈ܠܼܠܢ ܘܒܪܘܼܝܐ ܕܟܿܠ ܒܪ̈ܝܢ. ܩܕܡܐܝܬ ܚܘܝܬ݀ ܡܠܼܬܐ ܒܝܕ ܐܠܗܐ ܕܚܟܡ. ܒܩܦ̈ܠܐܐ ܐܘܟܝܼܬ ܒܪ̈ܫܐ ܕܡܢ ܠܥܼܠ



Page 62



ܐܬܐܡܪܘ܇ ܘܒܼܚܢܬ݀ ܟܝܿܢܐܝܼܬ ܒܡܕܥܐ ܘܣܘܼܟܿܠܐ ܡܢܼܗܘܢ ܕܗܘ̈ܝܐ. ܘܟܝܿܢܗ ܕܗܢ ܥ݀ܠܡܐ ܪܒܐ. ܘܟܝܿܢܗ ܕܒܪܢܫܐ ܐܝܼܬܘܗܝ ܥܠܡܐ ܙܥܘܪܐ ܕܐܝܼܬ ܡܪܐ ܘܥܒܘܕܐ ܘܒܪܘܝܐ ܠܗܢܐ ܟܿܠ. ܘܐܝܼܬܘܗܝ ܚܕ ܟܝܿܢܐ. ܘܡܪܐ ܘܫܠܝܼܛܐ ܕܡܬܝܼܕܥ ܒܬܠܬܐ ܩܢܘܼܡ̈ܐ ܐܘܟܝܬ ܕܝ̈ܠܝܬܐ. ܕܐܝܬܝܗܘܢ ܗܿܘܢܐ ܘܡܠܼܬܐ ܘܪܘܚܐ ܚܝܐ. ܘܕܝܼ̈ܠܝܬܗܘܢܿ ܝܠܘܕܘܬܐ ܘܝܼܠܝܼܕܘܬܐ ܘܢ݀ܦܘܩܘܬܐ. ܘܐܬܼܟܢܝܼܘ ܐܒܐ ܘܒܪܐ ܘܪܘܼܚܐ ܩܕܝܼܫܐ. ܬܠܝܬܝܘܬܐ ܣܓܝܼܕܬܐ ܚܕܐ ܐܠܗܘܼܬܐ ܡܫܒܚܬܐ. ܚܕ ܐܝܼܬܝܐ ܡܬܘܼܡܝܐ ܕܐܝܬܘ̄ ܐܡܝܼܢܐܝܬ. ܘܐܝܬܘܼܗܝ܇ ܛܒܿܐ ܘܥܬܝܼܪܐ ܘܚܟܝܼܡܐ. ܘܒܗܿܝ ܕܝܕܥܢܢ ܘܐܫܿܬܪܪܢܢ ܡܢܗ ܕܟܝܿܢܐ ܘܡܕܥܐ. ܕܚܕ ܗܘ ܒܠܚܘܼܕܘܗܝ. ܘܐܝܼܬܘܗܝ ܐܝܼܬܝܐ ܡܬܘܡܝܐ ܕܐܝܼܬܘ̄ ܐܡܝܼܢܐܝܼܬ ܕܠܝܬ ܗܘܼ ܡܼܢ ܩܕܡܘܗܝ ܐܦܠܐ ܗܿܘܐ ܡܼܢ ܒܿܬܪܗ. ܐܠܐ ܕܗܼܘ ܐܝܬܘܗܝ ܕܠܐ ܫܘܼܪܝ ܘܕܠܐ ܫܘܼܠܡ ܡܼܢ ܥ݀ܠܡ ܘܠܥܿܠܡ ܥܿܠܡܝܢ.. ܡܿܕܝܢ ܫܪܝܪܐܝܬ ܘܕܠܐ ܦܘܠܓ ܗܼܘ ܐܝܼܬܘܗܝ ܥܠܼܬܐ ܕܟܿܠ ܥ̈ܠܼܠܢ ܘܒܪܘܝܐ ܕܟܿܠ ܒܪ̈ܝܢ. ܩܕܡܐܝܬ ܒܗܿܝ ܕܐܝܼܬܘ̄ ܚܝܐ ܘܡܠܝܼܠܐ. ܘܡܛܠ ܕܗܼܘ ܒܪܐ ܠܟܿܠ ܕܚܝ ܘܡܠܝܼܠ ܥܡ ܫܪܟܐ ܕܒܪ̈ܝܬܐ܆ ܐܝܼܬܘܼܗܝ ܗܘܢܐ ܪܒܐ. ܘܗܘܢܐ܆ ܐܝܼܬܘܗܝ ܥܠܼܬܐ ܕܡܠܬܐ ܐܘܟܝܬ ܡܚܫܒܬܐ. ܘܕܚܝܘܼܬܐ ܕܐܝܼܬܘ̄ ܪܘܼܚܐ ܚܝܐ. ܠܘ ܕܗܘܼܘ ܡܼܢ ܒܬܪܗ. ܡܛܠ ܕܠܐ ܡܨܝܐ ܕܢܗܘܐ ܗܿܘܢܐ ܣܛܪ ܡܼܢ ܡܠܼܬܐ ܘܪܘܼܚܐ. ܐܠܐ ܕܥܡܗ ܘܒܗ ܐܝܼܬܝܗܘܢ ܟܝܿܢܐܝܬ ܘܐܘܣܝܐܝܼܬ. ܚܕ ܨܒܝܿܢܐ ܚܕ ܚܝܠܐ ܚܕ ܫܘܼܠܛܢܐ. ܚܕ ܡܪܘܼܬܐ. ܐܠܐ ܕܥܡܗ ܘܒܗ ܐܝܼܬܝܗܘܢ ܟܝܿܢܐܝܬ ܘܐܘܣܝܐܝܼܬ. ܚܕ ܨܒܝܿܢܐ ܚܕ ܚܝܠܐ ܚܕ ܫܘܼܠܛܢܐ. ܚܕ ܡܪܘܼܬܐ. ܚܕ ܐܠܗܘܬܐ. ܚܕܐ ܐܝܼܬܘܼܬܐ. ܬܠܝܼܬܝܘܼܬܐ ܠܐ ܦܠܝܼܓܬܐ ܘܠܐ ܡܣܬܕܩܢܝܼܬܼܐ ܘܠܐ ܒܠܝܼܠܠܐ. ܐܒܐ ܕܐܝܼܬܘ̄ ܗܘܢܐ. ܡܬܐܡܪ ܥܠܼܬܐ. ܘܒܪܐ ܕܐܝܼܬܘܗܝ ܡܠܼܬܐ. ܘܪܘܼܚܐ ܚܝܐ ܘܩܕܝܫܐ. ܡܬܼܐܡܪܝܢ ܥܠ̈ܬܼܢܐ ܕܝܢ ܥܠܼܬܐ ܘܥܡ ܥܠܼܬܐ. ܗܿܢܐ ܚܕ ܐܝܼܬܝܐ ܡܬܘܼܡܝܐ ܕܡܬܝܼܕܥ ܒܬܠܬܐ ܐܘܟܝܼܬ ܬܠܝܼܬܝܘܼܬܐ. ܗܘ ܒܠܚܘܼܕܘܗܝ ܐܝܼܬܘܗܝ ܕܐܝܼܬܘܗܝ ܐܡܝܼܢܐܝܬ. ܐܝܼܬܘܗܝ ܥܠܼܬܐ ܕܟܿܠ ܘܒܪܘܼܝܐ ܕܟܠ. ܘܥܠܼܬܐ ܡܿܢ ܐܝܼܬܘ̄ ܕܟܿܠ. ܒܗܿܝ ܕܐܝܼܬܘܗܝ܆ ܐܝܬܝܼ ܠܟܿܠ ܠܗܘܿܝܐ. ܘܗܘܼܐ ܥܠܼܬܐ ܕܟܿܠ ܕܗܘܼܐ.. ܒܪܘܝܐ ܕܝܢ. ܒܗܿܝ ܕܗܼܘ ܒܼܪܐ ܘܐܬܩܢ ܟܿܠ ܕܗܘܼܐ ܡܼܢ ܠܐ ܡܕܡ. ܘܒܗܿܝ ܕܐܡܼܪܢܢ ܡܼܢ ܠܐ ܡܕܡ ܒܪܐ ܘܐܬܩܢ ܒܪ̈ܝܬܐ. ܒܗܿܝ ܕܠܝܬ ܗܘܼܐ ܡܕܡ ܐ̱ܚܪܝܢ ܣܛܪ ܡܼܢܗ. ܕܡܼܢܗ ܢܒܼܪܐ ܘܢܬܩܢ ܠܒܪ̈ܝܬܐ. ܡܠܼܬܐ ܕܥܠ ܗܿܟܢ܆ ܣܿܓܝܐܐ ܗܿܝ ܘܓܢܝܼܙܐ ܘܐܪܙܢܝܐ ܘܟܣܝܐ ܡܼܢ ܠܐ ܕܟ̈ܝܐ. ܡܛܠ ܕܒܪܢܫܐ ܢܦܫܢܐ. ܠܐ ܡܩܒܠ ܪ̈ܘܼܚܢܝܬܐ. ܫܿܛܝܘܼܬܐ ܐܢ̈ܝܢ ܠܗ. ܒܪܢܫܐ ܕܝܢ ܪܘܼܚܢܐ܆ ܟܠܡܕܡ ܝܿܕܥ ܘܕ݀ܐܢ ܟܐܢܐܝܬ ܘܬܪܝܨܐܝܬ ܐܟܡܐ ܕܐܝܼܬܘܗܝ ܥܬܝܼܪܐܝܬ. ܒܗܿܝ ܕܨܠܝܼܠ ܗܘܢܗ ܘܫܦܝܐ ܢܿܦܫܗ ܘܕܟܐ ܠܒܗ ܘܡܪܝܼܩ ܪܥܝܿܢܗ ܡܼܢ



Page 63



ܟܿܠ ܕܠܘܼ̇ܝܐ ܚܫܘܼܟܘܼܬܐ ܕܡܪ̈ܢܝܬܐ ܣܪ̈ܝܼܩܬܐ ܘܕܘܘ̈ܕܐ ܕܥ݀ܠܡܐ ܗܿܢܐ. ܗܿܘ ܕܢܗܝܼܪܐ ܚܙܬܗ. ܕܟܝܐܝܬ ܚܿ؛ܐ ܒܢܘܼܗܪܗ ܕܫܡܫܐ ܠܟܿܠܗܝܢ ܒܪ̈ܝܬܐ ܘܠܟܿܠܗܿ ܐܣܟܝܡܗ ܕܥܿܠܡܐ ܗܿܢܐ. ܗܿܘ ܕܝܢ ܕܟܪܝܼܗܐ ܘܡܚܝܼܠܐ ܘܢܣܝܼܣܐ ܚܘܬܗ܆ ܒܗܘܪܐܝܼܬ ܥܡܘܛܐܝܼܬ ܚܿܙܐ ܠܨܒ̈ܘܬܗ ܕܥ݀ܠܡܐ ܗܿܢܐ. ܘܠܐ ܡܼܨܝܐ ܕܢܚܘܼܪ ܠܘܬ ܢܘܗܪܗ ܥܙܝܼܙܐ ܕܫܡܼܫܐ ܗܿܢܐ. ܡܛ݀ܠ ܕܬܘܼܒ ܝܬܝܼܪ ܥ݀ܡܛܐ ܚܙܿܬܗ ܢܣܝܼܣܬܐ ܒܗܿܝ ܕܓ݀ܗܪ ܡܛܠ ܟܪܝܼܗܘܬܐ ܕܚܘܬܗ. ܡܕܝܢ ܚܒܝܼܒ̈ܝ ܕܕܟܝܘܼܬܐ ܕܠܒܢ ܢܐܨܦ ܘܡܪܝܼܩܘܼܬ݀ ܪܥܝܢܢ ܡܼܢ ܚܫ̈ܐ ܕܚܛܝܼܬܐ. ܘܕܫܦܝܘܬ݀ ܢܦܫܢ ܘܨܠܝܠܘܼܬ ܗܘܢܢ. ܘܗܝܕܝܢ ܟܿܠ ܡܕܡ ܢܗܝܼܪܐܝܬ ܘܬܪܝܨܐܝܼܬ ܚܿܙܝܢܢ ܒܥܝ̈ܢܝ ܬܪܥܝܼܬܢ. ܘܡܣܼܬܟܠܝܼܢܢ ܒܡܕܥܢ. ܘܡܪܓܫܝܼܢܢ ܒܝܼܕܥܬܢ ܩܛܝܼܢܬܐ ܘܪܘܼܚܢܝܿܬܐ. ܐܟܙܢܐ ܕܡܚܙܝܼܬܐ. ܟܡܐ ܕܡܬܼܡܪܩܐ ܫܦܝܐ ܘܢܗܪܐ ܘܚܿܙܐ ܒܗܿ ܐܢܫ ܐܦ̈ܘܗܝ ܘܟ݀ܠܗܝܢ ܨܘܪ̈ܬܗ ܫܦܝܐܝܼܬ ܘܬܪܝܨܐܝܼܬ. ܥܕܡܐ ܠܘܪ̈ܝܕܐ ܩܛܝܼܢ̈ܐ. ܘܡܢ̈ܝ ܣܥܪܐ ܘܬܠ̈ܝܼܦܐ ܕܥܝ̈ܢܐ ܘܙܦܼ̈ܐ ܕܒܗܝܢ. ܗܿܟܢܐ ܘܒܡܿܚܙܝܬܐ ܕܢܦܫܗ ܐܡܬܼܝ ܕܡܼܬܡܪܩܐ ܘܡܼܬܕܟܝܐ ܡܼܢ ܟܿܠܗܿ ܗܘܠܢܝܘܼܬܐ ܕܚܫ̈ܐ. ܚܿܙܝܐ ܠܟܿܠ ܡܕܡ ܪܘܚܢܐܝܼܬ ܘܡܣܼܬܟܠܐ ܘܡܫܬܪܪܐ ܘܩܢܝܐ ܦܝܿܣܐ ܕܐܝܟܢܐ ܗܘܼܐ ܟ݀ܠܡܕܡ ܡܼܢ ܠܐ ܡܕܡ. ܘܬܗܪܐ ܘܡܼܬܕܡܪܐ ܒܗܿܘ ܐܝܬܝܐ ܡܬܘܼܡܝܐ ܘܒܪܘܼܝܐ ܚܟܝܼܡܐ. ܗܿܘ ܕܠܝܬ ܗܼܘܐ ܡܼܢ ܩܕܡܘܗܝ ܘܠܐ ܗ݀ܘܐ ܡܼܢ ܒ݀ܬܪܗ. ܗܿܘ ܕܟܿܠ ܡܢܗ ܘܟܿܠ ܒܗ ܘܟܿܠ ܒܐܝܼܕܗ. ܗܿܘ ܕܡܢܗ ܟܿܠܡܕܡ ܘܠܘܬܗ ܗܿܦܟ ܟܿܠ ܡܕܡ ܗܿܘ ܕܒܗ ܐܝܼܬܘܗܝ ܟܿܠ ܡܕܡ. ܘܗܼܘ ܐܝܼܬܘ̄ ܒܟܠ ܡܕܡ. ܐܝܟ ܢܦܫܐ ܒܦܓܪܐ. ܘܐܝܟ ܚܡܝܼܡܘܼ̄ ܒܓܘܫܡܐ ܚܿܝܐ. ܘܐܝܟ ܢܘܼܗܪܐ ܒܐܐܪ. ܐܡܪܙܐ ܗܿܘ ܪܒܐ ܘܠܐ ܡܣܼܬܝܟܢܐ. ܬܗܼܪܐ ܗܿܘ ܟܣܝܐ ܘܠܐ ܡܬܼܦܫܩܢܐ. ܕܘܼܡܪܐ ܗܿܘ ܥܡܝܼܩܐ ܘܚܟܡܼܬܐ ܪܘܚܢܝܿܬܐ. ܘܡܿܢ ܕܐܫܼܬܘܝܼ ܕܢܣܼܬܟܠܝܘܗܝ ܘܢܪܓܫ ܒܗ ܒܝܕ ܕܟܝܘܼܬܗ ܘܩܕܝܼܫܘܼܬ݀ ܦܓܪܗ ܘܫܦܝܘܼܬ ܢܦܫܗ܆ ܗܿܘ ܚ݀ܙܐ ܢܘܼܗܪܗ ܘܛܥܿܡ ܚܝܠܘܼܬܗ. ܘܪܘܿܙ ܒܪܚܼܡܬܗ ܘܝܩܕ ܒܚܘܼܒܗ. ܘܡܫܬܠܗܒ ܘܡܫܬܓܪ ܒܢܘܼܪܐ ܡܚܕܝܢܝܼܬܐ ܕܣܐܦܐ ܒܗ. ܘܛ݀ܥܐ ܥ݀ܠܡܐ ܘܟܿ ܕܒܗ. ܘܐܡܝܼܢܐܝܬ ܒܗ ܡܐܨܕ ܘܗܪܓ ܘܡܬܓܘܐ ܘܡܼܬܥܠܐ ܠܪ̈ܘܡܐ ܠܐ ܡܬܼܡܫܚ̈ܢܐ ܕܝܼܕܥܬܐ ܫܪܝܼܪܬܐ ܘܪܘܼܚܢܝܿܬܐ. ܘܡܪܓܼܫ ܘܡܼܣܬܟܠ ܘܡܫܼܬܪܪ ܥܠ ܟܿܠܡܕܡ ܕܠܐ ܡܼܬܡܿܠܠ ܒܦܘܼܡܐ ܕܒܪܢܫܐ. ܘܠܐ ܡܬܬܪܓܡ ܒܠܫܢܐ ܕܒܣܪܐ. ܠܐ ܡܼܬܪܫܡ ܒܕܝܘܼܬܐ ܘܟܪܛܝܣܐ. ܠܐ ܡܣܬܝܟ ܒܡܐܡܪܐ ܘܬܫܥܝܼܬܐ. ܡܛ݀ܠ ܕܠܘܼ ܡܪܟܒܐ ܗܿܘ ܡܕܡ ܕܚܿܙܐ ܘܡܼܣܬܟܠ܆



Page 64



ܕܢܼܬܦܫܩ ܘܢܬܝܕܥ ܒܡܠܼܬܐ ܡܪܟܒܬܐ ܐܘܿ ܒܓܘܼܫܡܐ ܕܟܪܛܝܣܐ. ܐܠܐ ܕܘܡܝܐ ܗܿܘ ܕܚܙܼܬܐ ܪܘܚܢܝܿܬܐ ܕܡ̈ܠܐܟܐ ܪ̈ܘܼܚܢܐ ܘܠܐ ܡܪ̈ܟܒܐ. ܐܝܟ ܛܟܣܼܐ ܕܚܫܚܬܐ ܕܚܙܼܬܐ ܘܬܐܘܪܝܐ ܕܥܿܠܡܐ ܚܼܕܬܐ ܕܥܬܝܼܕ ܕܢܗܼܘܐ ܘܢܬܼܒܣܡܘܢ ܛܒ̈ܐ ܘܙܕܝܼܩ̈ܐ. ܡܕܝܢ ܫܪܝܪܐܝܼܬ ܚܕܐ ܗܿܝ ܛܒܿܬܐ ܩܕܡܿܝܬܐ ܘܥܠܼܬܐ ܕܟܿܡܕܡ ܕܒܫܡܿܝܐ ܘܒܪܩܝܼܥܐ ܘܒܐܐܪ ܘܒܐܪܥܐ ܘܒܝܡ̈ܡܐ ܘܒܬܗܘܼܡ̈ܐ. ܗܼܝ ܗܘܼܬ݀ ܘܐܝܼܬܝܗܿ ܥܠܼܬ݀ ܟܿܠ ܥ̈ܠܼܠܢ. ܘܒܪܝܬ݀ ܟܿܠ ܒܪ̈ܝܢ. ܠܝܬ ܗܘܼܐ ܡܕܡ ܘܠܝܬ ܘܠܐ ܗܿܘܐ. ܣܼܛܪ ܡܼܢ ܥܠܼܬܐ ܩܕܡܝܬܐ ܗܿܝ ܕܐܝܼܬܝܗܿ ܐܡܝܼܢܐܝܬ ܘܠܝܬ ܠܥܼܠ ܡܢܗܿ. ܘܠܐ ܠܗܠ ܡܢܗܿ. ܘܠܐ ܠܒܪ ܡܢ̈ܿ. ܘܠܐ ܠܟܐ ܡܢܗܿ. ܘܐܟܚܕܐ ܠܡܐܡܪ ܦܣܘܼܩܐܝܬ ܘܡܣܝܟܐܝܼܬ. ܠܝܬ ܣܛܼܪ ܡܢܗܿ. ܡܕܝܢ ܗܼܘ ܐܝܼܬܘܗܝ ܥܠܼܬ݀ ܟܿܠ ܥ̈ܠܼܠܢ. ܘܒܪܝܬ݀ ܟܿܠ ܒܪ̈ܝܢ. ܘܠܗ ܫܘܼ̄ ܘܬܘܕܝܼܬܐ ܡܼܢ ܟܿܠ ܐܡܝܢ܀ ܘܒܗܿܠܝܢ ܫܠܡ ܩܦܠܐܘܢ ܕܬܡܢܝܐ ܒܝܕ ܐܠܗܐ ܕܚܟܡ܀

ܬܘܼܒ ܥܡ ܐܠܗܐ ܕܡܗܕܐ ܩܦܠܐܘܢ ܕܛ̄ ܥܠܗܿܝ ܕܐܢܗܘܼ ܝ݀ܨܦ ܘܡܕܒܪ ܟܿܠ ܘܒܛܝܼܠ ܠܗ ܥܠ ܟܿܠ܆ ܐܘܿ ܠܐ. ܗܿܘ ܕܐܝܼܬܘܗܝ ܐܡܝܼܢܐܝܬ ܐܝܼܬܝܐ ܡܬܘܼܡܝܐ. ܘܥܠܼܬ݀ ܟܿܠ ܥ̈ܠܼܠܢ. ܘܒܪܘܝܐ ܕܟܿܠ ܒܪ̈ܝܢ. ܕܗܼܘ ܒܠܚܘܕܘܗܝ ܐܝܼܬܘ̄ ܐܡܝܼܢܐܝܼܬ ܕܠܐ ܫܘܼܚܠܦ. ܘܗܼܘ ܒܪܐ ܘܐܬܩܢ ܟܿܠ ܡܕܡ ܡܼܢ ܠܐ ܡܕܡ ܐܝܟ ܕܗܼܘ ܠܚܘܼܕ ܝ݀ܕܥ. ܘܐܝܠܝܢ ܕܫܘܝܢ ܘܨ݀ܒܐ ܠܡܓܠܐ ܠܗܘܿܢ. ܡܛ݀ܠܕܗܼܘ ܒܪܐ ܘܥܒܼܕ ܟܿܠܡܕܡ ܠܗ ܐܠܨܐ ܘܡܬܬܚܝܼܒܐ. ܡܐܠܠܘܢ ܘܡܿܨܼܐ ܕܢܐܨܦ ܘܢܕܒܪ ܟܿܡܕܡ ܐܝܟ ܨܒܝܿܢܗ ܘܐܝܟ ܕܫܪ ܠܗ. ܗܿܝ ܕܗܼܘ ܒܛܝܼܠ ܠܗ ܥܠ ܟܿܠ ܡܕܡ. ܡܛܠ ܕܗܼܘ ܐܝܼܬܘ̄ ܡܪܝܐ ܕܟܿܠܡܕܡ ܘܐܚܝܼܕ ܟܿܠ ܡܕܡ. ܘܐܢ ܐܒܐ ܘܐܡܐ ܕܟܝܢܐ ܕܒܥܿܠܡܐ ܗܿܢܐ. ܝܨܿܦܝܢ ܚܦܝܼܛܐܝܼܬ ܘܡܕܒܪܝܢ ܬܪܒܝܼܬܐ ܕܒܢܝ̈ܗܘܢ ܘܡܦܪܢܣܝܢ ܩܘܼܣܡ ܚܝ̈ܝܗܘܢ. ܘܣܓܝܼ ܒܛܝܼܠ ܠܗܘܢ ܥܠ ܚܘܼܠܡܢܗܘܢ ܘܢܛܝܼܪܘܼܬ. ܘܠܐ ܣܟ ܡܗܡܝܢ ܠܐ ܒܐܝܼܡܡܐ ܘܠܐ ܒܠܠܝܐ. ܒܗܿܝ ܕܟܝܿܢܐܝܬ ܣܝܼܡ ܒܗܘܢ ܚܘܼܒܐ ܐܒܗܝܐ ܕܠܘܬܗܘܢ. ܘܪܚܡܼܬܐ ܚܒܝܼܒܬܐ ܘܚܕܘܼܬܐ ܕܒܗܘܿܢ. ܡܢܟܿܠܦܪܘܿܣ ܐܠܨ ܠܗܘܢ ܟܝܿܢܐ ܕܪ̈ܚܼܡܐ ܐܒܗ̈ܝܐ ܕܒܗܘܿܢ ܕܢܐܨܦܘܢ ܕܒܢ̈ܝܗ̄ ܚܦܝܼܛܐܝܬ ܘܢܕܒܪܘܢ ܐܢܘܢ ܫܦܝܼܪ. ܘܒܒܛܝܼܠܘܼܬܐ ܣܿܓܝܐܬܐ ܢܪܒܘܢ ܐܢܘܢ ܘܢܩܝܼܡܘܢ ܚܝ̈ܝܗܘܢ ܟܿܠ ܙܒܢܐ ܒܙܒܢܗ ܠܦܘܼܬ ܩܘܡ̈ܬܗܘܢ. ܘܐܝܟ ܡܫܘܼܚܬܐ ܕܬܪܒܝܼܬܗܘܢ. ܒܙܒܢ ܚܠܒܐ ܪܟܝܼܟܐ. ܘܬܘܼܒ ܒܬܪ ܩܠܝܼܠ ܒܫܩܼ̈ܝܐ ܘܣܪ̈ܦܐ ܕܡܼܢ ܩܡܼܚܐ ܘܚܠܒܐ ܘܬܘܼܒ ܒܬܪܟܢ ܒܬܘܪ̈ܣܝܐ ܪ̈ܦܝܐ ܘܪ̈ܟܝܼܟܐ. ܘܒܬ ܟܿܠ ܡܕܡ ܒܡܐܟܘܼܠܬܐ ܕܟܠܡܕܡ. ܗܟܘܬ݀ ܘܒܡܣܚ̈ܘܬܐ ܘܡܫ̈ܚܐ ܘܟܘܼܪܟ ܦܣܼܩ̈ܝܬܐ ܘܥܪ̈ܣܘܢܝܬܐ ܩܠ̈ܝܼܠܬܐ



Page 65



ܠܡܼܬܛܥܢܘ ܘܠܡܬܢܕܢܕܘ. ܘܒܙܒܢ ܟܘܼܪ̈ܗܢܐ ܠܡܣܡܣܡܘܼ. ܘܠܡܼܥܨܒ ܘܠܡܐܣܝܘܼ ܟܪܝܼܗܘܼܬܐ ܐܝܿܕܐ ܕܗܼܝ. ܘܠܡܪܕܐ ܐܢܘܢ ܒܝܘܼܠܦ̈ܢܐ ܕܚܿܫܚܝܢ ܠܗܘܿܢ. ܘܠܡܠܦܘ ܐܢܘܢ ܘܐܘܡܢ̈ܘܬܐ ܠܩܘܼܝܿܡ ܚܝ̈ܝܗܘܢ ܥܡ ܫܪܟܐ ܕܣܿܓܝ̈ܐܬܐ ܕܡܣܼܬܥܪ̈ܢ ܡܼܢ ܐܒ̈ܗܐ ܠܘܬ݀ ܒܢ̈ܝܐ ܒܝܨܝܼܦܘܼܬܐ ܪܒܬܐ ܥܡ ܒܛܝܼܠܘܬܐ ܣܿܓܝܐܬܐ. ܐܝܟ ܕܠܟܿܠ ܐܡܢ ܝܼܕܝܼܥܐ ܡܼܢ ܟܝܿܢܐ ܘܢܼܣܝܿܢܐ. ܘܐܢ ܐܒ̈ܗܐ ܕܒܼܣܪܐ ܗܿܕܐ ܟܿܠܗܿ ܝܨܝܼܦܘܼܬܐ ܪܒܬܐ ܐܝܼܬ ܠܗܘܢ ܥܠ ܒܢܝ̈ܗܘܢ ܟܕ ܒܝܼܕܥܬܐ ܘܠܐ ܡܗܡܝܢܘܼܬܐ ܡܕܒܪܝܢ ܠܗܘܢ ܘܡܦܪܢܣܝܢ ܩܘܼܝܡ ܚܝ̈ܝܗܘܢ ܘܣܿܓܝܼ ܒܛܝܼܠ ܠܗܘܿܢ ܥܠ ܬܪܒܝܼܬܗܘܢ ܘܢܛܝܪܘܼܬܗܘܿܢ ܘܡܪܕܘܬܗܘܢ. ܡܕܝܢ ܟܡܐ ܝܬܝܪܐܝܼܬ ܗܿܘ ܐܒܐ ܡܪܚܡܢܐ ܘܚܝܘܼܣܬܢܐ ܗܿܘ ܡܪܐ ܛܒܿܐ ܘܫܦܝܼܥܐ ܒܪܚܡܼܬܐ ܟܝܿܢܝܬܐ ܘܪܚܡܼܬܐ ܪܘܼܚܢܝܿܬܐ. ܗܿܘ ܒܪܘܝܐ ܘܥܒܘܼܕܐ ܘܡܬܩܢܢܐ ܚܟܝܼܡܐ ܕܥܒܕܢ ܒܨܠܡܗ ܘܕܡܘܼܬܗ ܝܿܨܦ ܘܡܦܪܢܣ ܠܢ ܘܠܟܿܠܗܿ ܒܪܝܼܬܗ. ܘܒܛܝܼܠ ܠܗ ܣܿܓܝܼ ܥܠ ܩܘܼܝܡܐ ܘܢܛܝܼܪܘܼܬܐ ܕܟܿܠ. ܘܗܿܠܝܢ ܠܘ ܟܕ ܡܫܦܠ ܐܘܿ ܠܐܐܪ ܐܘܿ ܬܥܿܫ ܒܡܪ̈ܢܝܬܐ ܐܝܟ ܥܒ̈ܝܼܕܐ. ܐܠܐ ܪܡܼܙܗ ܡܕܒܪ ܘܡܦܪܢܣ ܘܡܩܝܼܡ ܘܡܢܿܛܪ ܘܡܪܒܐ ܘܡܬܪܣܐ ܘܡܐܚܐ ܠܟܿܠ. ܘܐܟܙܢܐ ܕܐ̱ܢܫ ܝ݀ܨܦ ܘܡܕܒܪ ܚܝ̈ܘܗܝ ܒܝܕܥܬܐ ܘܚܟܼܡܬܐ ܟܡܐ ܕܡܨܐ ܘܡܕܪܟ ܗܘܢܗ ܘܡܪܢܼܣ ܢܦܫܗ ܫܦܝܼܪ. ܘܒܛܝܼܠ ܠܗ ܥܠ ܩܘܼܝܡ ܚܝܘ̈ܗܝ. ܘܚܘܼܠܡܢ ܦܓܪܗ. ܘܢܛܝܪܘܼܬܗ ܒܟܿܠܗܝܢ ܡܬܼܒ̈ܥܝܢܝܬܗ ܘܚܫܚ̈ܬܗ. ܝܬܝܼܪ ܡܼܢ ܗܿܟܢ ܝ݀ܨܦ ܘܡܕܒܪ ܘܡܦܪܢܣ ܘܡܢܛܪ ܘܡܩܝܼܡ ܗܿܘ ܒܪܘܼܝܐ ܛܒܿܐ ܘܥܬܝܼܪܐ ܘܚܟܝܼܡܐ ܕܒܪܝܼܬܗ ܘܥܒܿܕ ܐܝܼܕ̈ܘܗܝ. ܐܢ ܟܝܬ ܘܐܝܕ̈ܝܐ ܡܫܡܗܝܼܢܢ ܥܠ ܐܠܗܐ. ܐܝܟ ܕܡܼܨܝܐ ܐܝܿܬܝܢ ܓܘܼܫܡܗ ܘܗܕ̈ܡܘܗܝ. ܐܦܢ ܡܡܪܚܐ ܡܠܼܬܐ ܕܬܐܡܪܝ ܪܘܼܟܒܐ ܥܠ ܗܿܘ ܦܫܝܼܛܐ ܘܠܐ ܡܪܟܒܐ. ܐܠܐ ܠܦܘܼܬ݀ ܕܡܼܨܝܐ ܠܢ ܕܢ݀ܣܬܿܟܠ ܡܼܢ ܡܠܼܬܐ ܡܪܟܒܬܐ ܠܪܘܚܢܝܘܼܬܐ ܕܫܪܒܐ. ܚܢܢ ܘܟܿܠܗܿ ܒܪܝܼܬܐ ܐܝܼܬܝܢ ܩܢܝܘܼܬܗ ܘܝܪܬܘܼܬܗ. ܘܠܐ ܩܿܢܼܐ ܡܕܡ ܣܛܪ ܡܼܢܢ. ܘܥܠܗܿܝ ܣܿܓܝܼ ܒܛܝܼܠ ܠܗ ܥܠ ܛܒ̈ܬܢ. ܘܐܟܙܢܐ ܕܐ̱ܢܫ ܨ݀ܒܐ ܘܪܓܝܓ ܕܢܗܼܘܐ ܚܟܝܼܡܐ ܘܓܡܝܪܐ ܘܡܫܡܠܝܐ ܘܠܐ ܚܣܝܼܪܐ ܒܦܓܪܐ ܥܡ ܫܪܟܐ ܕܟܿܠܗ ܡܘܼܠܝ ܨܒܝܿܢܗ ܘܪܓܬܗ ܗܿܟܢ ܨܒܿܐ ܐܠܗܐ ܘܝܬܝܪ ܡܼܢ ܗܿܟܢ ܟܡܐ ܕܪܡ ܘܡܥܠܝ ܘܛܒܿ ܡܼܢܢ ܘܪܓܝܓ ܣܿܓܝܼ ܠܛܒ̈ܬܢ. ܕܢܗܼܘܐ ܓܡܝܼܪ̈ܐ ܘܡܫܡܠ̈ܝܐ ܒܟܿܠܡܕܡ. ܠܘ ܐܝܟ ܡ̈ܠܐܟܐ ܒܠܚܘܼܕ܆ ܐܠܐ



Page 66



ܐܟܘܬܗ ܕܝܼܠܗ ܨܒܿܐ ܘܪܓܝܓ ܕܢܗܼܘܐ ܟܿܠܢ ܐܼܠܘܼ ܡܼܨܝܐ ܗܘܼܬ݀. ܘܕܒܗ ܕܝܼܠܗ ܢܬܕܡܐ ܟܡܐ ܕܡܘܨܝܐ. ܘܐܢ ܨܒܿܐ ܐܢܬ ܕܬܘܼܒ ܢܗܝܼܪܐܝܼܬ ܬܕܥ ܘܬܣܬܿܟܠ ܘܬܼܫܬܪܪ ܥܠ ܚܝܠܗ ܠܐ ܡܬܡܚܠܢܐ ܘܡܿܨܼܐ ܟܿܠ. ܕܐܝܟܢ ܡܼܨܝܐ ܕܢܕܒܪ ܘܢܦܪܢܣ ܟܿܠ ܗܼܘ ܒܠܚܘܼܕܘܝ. ܗ̄ ܠܥܠܼ̈ܝܐ ܒܟܠܗܘܿܢ ܛܟܼܣ̈ܝܗܘܢ ܘܬܐܓܡ̈ܝܗܘܢ. ܘܓܘܼܕܝ̈ܘܢ ܕܚܝܠ̈ܘܬܐ ܫܡ̈ܝܢܐ ܘܠܫܡ̈ܝܐ ܘܫܡܝ ܫܡ̈ܝܐ. ܘܟܿܠܗܘܢ ܚܘܕܪ̈ܝܗܘܢ. ܘܠܡܘܙܠܬܐ ܒܟܿܠܗܘܿܢ ܐܣܟ̈ܝܼܡܝܗܿ ܘܡܬܬܙܝܥܢ̈ܘܬܗܿ. ܘܠܟܘܟ̈ܒܐ ܘܪ̈ܗܼܛܝܗܿܘܢ ܘܙܘܥ̈ܝܗܘܢ ܘܟܿܠܗ ܢܿܡܘܣܗܘܢ. ܘܠܪܩܝܥܐ ܘܠܐܬܝܪ ܢܘܪܢܐ. ܘܠܐܐܪ ܘܠ̈ܥܢܢܐ ܘܙܒ̈ܢܐ ܘܥܕ̈ܢܐ. ܘܫܘܼܚ̈ܠܦܐ ܕܟܿܠܗ ܕܘܼܒܪܐ ܘܛܘܼܟܣܐ ܕܝܪ̈ܚܐ ܘܫܒ̈ܐ ܘܠܝ̈ܠܘܬܐ ܘܐܝܡ̈ܡܐ. ܘܠܟܠܿܗܘܢ ܓܼܢ̈ܣܐ ܘܐܕܫ̈ܐ ܕܥܘܦܐ ܘܛܝܪܐ ܘܦܪܚܬܐ. ܘܕܪ̈ܚܫܐ ܘܒܥܝܼܪܐ ܘܚܝ̈ܘܬܐ ܡܼܬܩܢܝܢ̈ܝܬܐ ܕܒܓܘ ܫܝܢܐ. ܘܗܿܢܘܢ ܕܠܒܪ ܒܡܕܒܪ̈ܐ ܘܫܩܝܼܦ̈ܐ ܥ݀ܡܪ̈ܢ. ܘܕܢܘܼܢ̈ܐ ܘܩܝܼܛ̈ܐ ܘܟܿܠ ܕܪܚܿܫ ܒܡ̈ܝܐ ܘܒܓܘ ܐܪܥܐ. ܘܠܐܝܼܠ̈ܢܐ ܕܦܐܪ̈ܐ ܘܟܿܠܗܘܿܢ ܐܪ̈ܙܐ ܘܥܣܼܒ̈ܐ ܘܐܪ̈ܥܐ ܘܦܩܚ̈ܐ ܘܟܿܠܗܝܢ ܝ̈ܥܝܬܐ. ܘܠܐܪܥܐ ܘܟܿܗܘܿܢ ܣܘܦ̈ܐ ܘܦܼܢܝ̈ܬܐ. ܡܢ ܥܒܼܪ̈ܝܗܿ ܘܥܕܡܐ ܠܥܒܼܪ̈ܝܗܿ. ܘܠܗܘܢ ܠܒܢܝ̈ܢܫܐ ܡ̈ܠܝܼܠܐ ܕܒܨܠܡܗ ܘܕܡܘܼܬܗ. ܗ̄ ܠܡܠܐܟ̈ܐ ܘܐܚ̈ܝܼܕܐ ܘܫ̈ܠܝܼܛܢܐ. ܘܡܕܒܪ̈ܢܐ ܘܪ̈ܝܫܝ ܥܡܼ̈ܡܐ ܘܪ̈ܝܼܫܝ ܚܝܠ̈ܘܬܐ. ܘܠܩܘܘܼ̈ܡܐ ܘܪܘܪ̈ܒܢܐ ܘܕ̈ܝܿܢܐ ܘܡ̈ܠܦܢܐ. ܘܠܟܿܠܗܘܢ ܐܟܚܕܐ. ܥܡܼ̈ܡܐ ܘܓܢܼ̈ܣܐ ܘܐܡܼܘ̈ܬܐ ܘܠ̈ܫܢܐ ܘܫܪ̈ܒܬܐ ܘܛܟܼܣ̈ܐ. ܘܐܡ̈ܢܐ ܕܓܒܪ̈ܐ ܐܟܚܕܐ ܘܢܫ̈ܐ ܘܛܠ̈ܝܐ ܘܠܟܿܠܗ ܕܘܼܒܪܗܘܢ ܘܩܘܼܝܡ ܚܝ̈ܝܗܘܢ ܘܚܫܚ̈ܬܗܘܿܢ. ܘܢܛܝܼܪܘܼܬܗܘܢ ܘܬܪܒܝܼܬܗܘܢ ܘܟܿܠܗ ܗܘܼܦܟܗܘܢ. ܘܐܟܚܕܐ ܠܡܐܡܪ ܠܟܿܠ ܕܡܼܬܚܙܐ ܘܠܐ ܡܼܬܚܙܐ. ܕܐܝܼܬܘ̄ ܘܒܪܬ݀ ܡܪܘܬܗ. ܘܛܥܝܢ ܚܝܠܗ ܘܡܕܒܪ ܨܒܝܿܢܗ ܫܡܼܥ ܟܿܠܗܝܢ ܚܬܝܼܬܐܝܬ ܘܐܝܟ ܕܝܿܗܒܐ ܛܝܒܘܼܬܗ ܠܡܐܡܪ. ܘܡܼܨܝܐ ܠܡܚܘܝܘ ܘܠܡܫܼܡܥ. ܩܕܡܐܝܬ ܕܥ ܕܗܿܘ ܥ݀ܠܡܐ ܪܒܐ ܘܥܠܼܝܐ ܘܪܘܼܚܢܝܐ ܕܚܝܠ̈ܘܬܐ ܠܐ ܓܫܝܼܡ̈ܐ ܘܠܐ ܡܼܬܚܙܝܢ̈ܐ. ܣܿܓܝܼ ܪܒ ܘܪܘܝܼܚ ܡܼܢ ܗܿܢܐ ܥܿܠܡܐ. ܪܒܐ ܘܥܠܼܝܐ ܘܪܘܼܚܢܝܐ ܕܚܝܠ̈ܘܬܐ ܠܐ ܓܫܝܼܡ̈ܐ ܘܠܐ ܡܼܬܚܙܝ̈ܢܐ. ܣܿܓܝܼ ܪܒ ܘܪܘܝܼܚ ܡܼܢ ܗܿܢܐ ܥ݀ܠܡܐ. ܠܥܼܠ ܡܼܢ ܡܠܼܬܐ ܘܡܫܘܼܚܬܐ. ܕܥ݀ܒܪܐ ܠܡܫܘܼܚܬܐ ܪܒܘܼܬܗ. ܘܠܝܬ ܣܿܟܐ ܠܡܼܢܝ̈ܢܐ ܕܬܐܓܡ̈ܐ ܘܓܘܼ̈ܕܐ ܘܝܗ̈ܠܐ ܘܠܓܝܘܼ̈ܢܐ ܕܐ̈ܠܦܐ ܘܪ̈ܒܘܬܐ ܕܚܝܠ̈ܘܬܐ ܕܒܗ. ܗܘܼ ܡܪܝܐ ܛܒܿܐ ܘܒܪܘܝܐ ܚܟܝܼܡܐ ܘܡܿܨܼܐ ܟܿܠ ܘܐܚܝܼܕ ܟܿܠ ܘܡܦܪܢܣ ܟܿܠ. ܗܘܼܝܘܼ ܢܘܼܗܪܗܘܢ ܘܬܫܒܘܚܬܗܘܢ ܘܡܐܟܘܼܠܬܗܘܢ ܘܬܫܡܫܬܐ ܕܦܘܼܠܚܢܗܘܢ. ܘܚܝܠܗ ܩܘܼܝܡܗܘܢ ܘܡܼܬܬܙܝܼܥܢܘܼܬܗܘܢ. ܘܨܒܝܿܢܗ ܟܿܠܗ ܥܒܕܗܘܢ. ܒܗ ܚܐܝܝܢ ܘܐܝܼܬܝܗܘܢ ܘܗܼܘ ܐܝܼܬܘܗܝ ܐܝܟ ܢܦܫܐ ܒܦܓܪܐ ܕܡܐܚܐ ܘܡܙܝܼܥ ܘܡܦܪܢܼܣ. ܗܘܼܝܘܼ ܬܘܼ ܡܬܬܙܝܼܥܢܘܼܬܗܘܢ ܕܫܡ̈ܝܫܡ̈ܝܐ ܒܚܘܼܕܪ̈ܝܗܘܢ ܘܕܡܘܙܠܬܐ



Page 67



ܒܟܿܠܗܘܢ ܐܣܟܝܼܡ̈ܝܗܿ ܘܙܠܝܼܡܘܼܬܗܿ ܘܡܼܬܟܪܟܢܘܼܬܗܿ. ܗܼܘ ܐܝܼܬܘܗܝ ܢܘܼܗܪܐ ܕܟܘܟ̈ܒܐ ܘܨܡ̈ܚܝܗ̄ ܘܙܠ̈ܓܠܝܗܘܢ. ܘܚܝܠܗ ܐܝܼܬܘ̄ ܪܗܛܗܘܢ ܘܕܢܚ̈ܝܗܘܢ ܘܥܪ̈ܒܝܗܘܢ ܘܟܿܠܗ ܢ݀ܡܘܣܗܘܢ ܪܬܼܚܐ ܕܚܝܠܗ ܐܝܼܬܘ̄ ܐܬܝܪ ܢܘܼܪܢܐ ܘܡܘܩܕܢܐ. ܘܗܼܘ ܐܝܼܬܘ̄ ܪܛܝܼܒܘܼܬܐ ܕܒܥܢ̈ܢܐ. ܘܡܟܢܫܢܐ ܘܡܪܒܝܢܐ ܕܡܼܛܪ̈ܐ ܘܪ̈ܣܝܼܣܐ ܕܒܗܘܢ. ܘܡܛܟܣܢܐ ܕܟ݀ܠܚܕܐ ܚܐ ܡܼܢ ܛܘܼ̈ܦܝ ܡܼܛܪܐ ܘܛܐܠܐ ܘܬܠܓܐ ܘܒܪܕܐ ܘܓܠܝܼܕܐ ܘܚܕܐ ܛܘܼܦܐ ܡܼܢ ܒܠܥܕܘܗܝ ܠܐ ܢ݀ܚܬܐ. ܐܠܐ ܐܝܟ ܕܨ݀ܒܐ ܘܐܝܿܟܢܐ ܕܨܿܒܐ ܘܐܝܟܐ ܕܨ݀ܒܐ. ܗܘܼ ܐܝܼܬܘܗܝ ܟܪܘܟܝܐ ܕܙܒ̈ܢܐ ܘܡܬܼܚܐ ܕܫܢ̈ܝܐ ܘܡܦܪܫܢܐ ܕܝܪ̈ܚܐ. ܘܡܛܟܣܢܐ ܕܐܝܡ̈ܡܐ ܘܠܝܠ̈ܘܬܐ. ܘܡܬܚܡܢܐ ܕܫܥ̈ܐ ܘܕܛܘܪ̈ܐ ܘܪ̈ܦܦܐ. ܗܘܼܝܘܼ ܚܝܘܼܬܗ ܕܟܿܠܗ ܥܘܦܐ ܕܫܡܿܝܐ ܒܟܿܠܗ ܓܢܼܣ̈ܘܗܝ ܘܕܫ̈ܘܗܝ ܘܦܘܪ̈ܫܢܘܗܝ ܘܓܕ̈ܫܘܗܝ ܘܩܢܘܼܡ̈ܘܗܝ. ܗܘܼܝܘܼ ܟܝܿܢܗܘܢ ܘܡܙܝܼܥܢܘ̄ ܘܡܘܠܕܢܗܘܢ ܘܡܪܒܝܢܗܘܢ ܘܡܬܪܣܝܢܗܘܢ ܘܡܨܝܪܢܗܘܢ ܘܡܢܨܢܗܘܢ ܘܡܠܥܙܢܗܘܢ ܘܡܨܘܨܢܗܘܢ ܘܡܠܦܢܗܘܢ ܘܡܛܟܣܢܗܘܢ. ܕܐܝܟܢ ܡܢܼܗܘܢ ܐܝܼܬܝܗܘܢ ܟܢܼܫ̈ܝܢ ܟܢܼܫ̈ܝܢ ܘܪ̈ܦܝܢ ܘܪ̈ܦܝܢ. ܘܡܢܼܗܘܢ ܐ̈ܠܦܐ ܕܠܐ ܡܢܝ̈ܢ ܒܚܕ ܟܢܼܫܐ. ܘܡܢܼܗܘܢ ܙܥܘܼܪ̈ܝ ܒܡܼܢܝܢܐ. ܘܡܢܼܗܘܢ ܙܘ̈ܓܝܢ ܘܙ̈ܓܝܢ. ܒܦܪ̈ܚܝܗܘܢ. ܘܡܢܼܗܘܢ ܚܕ ܚܕ. ܘܡܢܼܗܘܢ ܣܿܓܝܼ ܠܥܼܠ ܡܬܬܪܝܼܡܝܼܢ ܘܡܬܥܠܝܢ. ܘܡܢܼܗܘܢ ܒܡܼܨܥܬ݀ ܐܐܪ. ܘܡܼܢܗܘܢ ܥܡ ܐܪܥܐ ܘܡܼܢܗܘܢ ܥܡ ܒܢܝ̈ܢܫܐ ܥ݀ܡܪܝܢ. ܘܡܢܼܗܘܢ ܒܒܢܼܝ̈ܢܐ ܘܫܘܪ̈ܐ. ܘܒܦܪ̈ܝܼܣܐ ܘܒܐܝܼܠ̈ܢܐ ܘܡܼܢܗܘܢ ܒܛܘܪ̈ܐ ܪ̈ܡܐ. ܘܡܼܢܗܘܢ ܒܫܩܝܼܦ̈ܐ. ܘܡܼܢܗܘܢ ܒܕܡܒܪ̈ܐ ܚܘܼܪ̈ܒܐ. ܘܒܣܿܓܝ ܫܘܼܚܠ̈ܦܐ ܕܥܝ̈ܕܐ ܘܩ̈ܠܐ ܘܠ̈ܥܼܙܐ ܘܢܘܼܨܪ̈ܬܐ ܘܙܢ̈ܝܐ ܕܓܢܼܣ̈ܐ. ܘܡܦܬܟܘܼܬ ܓܘ̈ܢܐ ܫܒܝܼܚ̈ܐ ܘܬܗܝܼܪ̈ܐ ܕܥܿܒܪܝܢ ܠܗܘܢܐ. ܘܠܐ ܡܣܝܟ ܡܐܡܪܐ ܒܟܿܠܗܘܢ. ܐܝܼܬܘ̄ ܐܝܟ ܪܛܝܼܒܘܼܬܐ ܒܡܝ̈ܐ. ܘܠܝܬ ܚܕ ܡܪܛܘܼܢܐ ܙܥܘܼܪܐ ܐܦܢ ܚܕܐ ܡܼܢܬܐ ܒܗܝܢ ܒܦܪ̈ܚܬܐ ܕܠܐ ܗܼܘ ܐܝܼܬܘܗܝ ܩܘܼܝܡܗ ܘܡܛܣܢܗ ܘܟܿܠܗܘܿܢ ܓܢܼܣܗܘܢ ܘܐܕܫ̈ܝܗܘܢ ܘܐܣܟܝܡ̈ܝܗܘܢ ܘܡܬܬܙܝܼܥܢܘܼܬܗܘܢ ܘܥܝܕ̈ܝܗܘܢ ܘܓܘܢ̈ܝܗܘܢ ܥܡ ܟܿܠܗ ܕܫܪ̈ܒܐ ܕܒܗܘܢ. ܐܡܪܙܗ ܟܣܝܐ ܨܝܼܪ ܒܗܘܢ. ܘܠܕܟ̈ܝܼܝܼ ܠܒܐ ܡܬܝܼܕܥ ܐܝܟܢ ܐܝܼܬܘܗܝ ܘܡܬܼܚܙܐ ܒܗܘܢ. ܗܟܘܬ ܬܘܼܒ ܗܘܼܝܘܼ ܩܘܼܝܡ ܟܝܿܢܐ ܕܪ̈ܟܫܐ ܘܒܥܝܼܪ̈ܐ ܘܚܝܘܼܬܐ ܟܿܠܗܿ ܕܒܓܘ ܘܠܒܪ ܒܚܘܼܪܒܐ܆ ܘܚܝܠܗ ܟܿܣܐܼ ܒܗܘܿܢ. ܘܣܼܡ ܒܟܿܠܚܕ ܕܝܠ̈ܝܬܐ ܘܥܝ̈ܕܐ ܘܙܢܝ̈ܐ ܡܫܚ̈ܠܦܐ ܘܡܬܗܪ̈ܢܐ. ܬܩܝܼܦܘܼܬ ܥܘܼܫܢܐ ܕܦܝܼ̈ܠܐ. ܘܚܝܠܬܢܘܬܐ ܕܐܪ̈ܝܘܬܐ. ܘܛܥܿܘܢܘܬܐ ܕܓܡ̈ܠܐ ܘܪܒܘܼܬ ܓܘܫܡ̈ܝܗܘܢ ܘܒܨܝܼܪܘܬ ܬܘܪܣܗܘܢ. ܘܢܓܝܪܘܬ ܪܘܼܚܗܘܢ. ܫܘܥܒܕܐ ܕܩܫܝܘܬ ܬܘܪ̈ܐ ܘܓܡܘܫ̈ܐ.



Page 68



ܘܟܘܒܫܐ ܕܓܢܼܣ̈ܐ ܕܣܘܣ̈ܘܬܐ ܚܬܝܼܪ̈ܐ ܘܩܠ̈ܝܼܠܐ ܘܫܩܘ̈ܠܐ ܥܡ ܫܪܟܐ ܕܟܘܕܢ̈ܘܬܐ. ܘܚܡܪ̈ܐ ܡܣܝܒܪ̈ܝ ܬܚܝܼܬ ܛܥ̈ܢܐ ܘܡܘܒ̈ܠܐ ܝܩܝܪ̈ܬܐ. ܥܢ̈ܬܐ ܬܘܼܒ ܘܒܩܪ̈ܬܐ ܝܗ̈ܒܝ ܬܘܪܣܝܐ ܕܚܠܒܐ ܘܚܐܘܬܐ ܘܫܘܼܡܢܐ ܘܓܘܼܒ̈ܢܐ. ܘܡܫ̈ܟܝܗܘܢ ܠܚܫܚ̈ܬܐ ܣܿܓܝ̈ܐܬܐ. ܘܥܡܪܗܘܢ ܘܣܥܪܗܘܢ ܠܠܒܘܼܫ̈ܐ ܘܓ̈ܠܐ ܘܦܪ̈ܣܐ ܘܣܩ̈ܐ ܘܠܣܘܥܪ̈ܢܐ ܣܿܓܝ̈ܐܐ. ܥܡ ܣܿܓܝ ܫܪ̈ܒܐ ܘܙܢ̈ܝܐ ܕܚܫܚ̈ܬܐ ܘܬܘܼܪܣܝܐ ܘܣܡܡ̈ܢܐ ܕܡܼܢ ܒܣܪܗܘܢ ܘܓܪ̈ܡܝܗܘܢ. ܘܫܪܟܐ ܕܗܕܡ̈ܝܗܘܢ ܕܚܝ̈ܘܬܐ ܘܒܥܝܼܪ̈ܐ. ܠܓܘ ܫܝܢܐ ܥܡ ܒܢܝ̈ܢܫܐ ܡܼܬܩ̈ܢܝܢ. ܘܗܿܠܝܢ ܕܠܒܪ ܒܚܘܼܪܒܐ ܡܪܝܕ̈ܢ ܘܘܡܕܝܪ̈ܢ. ܬܘܼܒ ܝܬܝܼܪ ܒܝܬܝܼܪ. ܕܠܐ ܐܿܠܨܐ ܕܟܿܠܗܝܢ ܢ݀ܬܢܐ ܘܢܬܼܡܬܚ ܣܿܓܝܼ ܫܪܟܐ ܕܡܠܼܬܐ ܘܢܐܩܪ ܥܠ ܫ݀ܡܘ̈ܥܐ. ܠܟܿܠܗܝܢ ܗܿܠܝܢ ܚܝܠܗ ܘܪܡܼܙܗ ܕܐܠܗܐ ܡܕܒܪ ܘܡܦܪܢܣ. ܘܐܝܼܬ ܡܼܢܗܝܢ ܕܡܼܢ ܚܒܪ̈ܬܗܝܢ ܡܬܬܪ̈ܣܝܢ. ܘܐܝܼܬ ܕܡܼܢ ܥܣܼܒܐ ܘܥܩܪ̈ܐ ܕܐܪܥܐ. ܘܥܠ ܫܪܟܐ ܕܥܝܿܕ̈ܝܗܘܢ ܕܒܒܛܢܐ ܘܝܼܠܝܼܕܘܬܐ ܘܬܪܒܝܼܬܐ ܥܡ ܫܪܟܐ ܕܕܝܼܠ̈ܝܬܐ ܐܚܪ̈ܢܝܬܐ. ܐܢ ܢܚܘܼܐ ܐܢܫ ܘܢܐܠܦ ܟܿܠܗܝܢ. ܠܥܼܠ ܡܼܢ ܡܠܼܬܐ ܘܡܚܫܒܬܐ. ܬ݀ܗܪ ܘܡܼܬܕܡܪ ܥܠ ܐܟܬܐ ܕܓܡ̈ܠܐ. ܘܚܬܝܼܪܘܼܬܐ ܕܣܘܣ̈ܘܬܐ. ܘܡܫܪ̈ܕܘܬܐ ܕܟܘܼܕ̈ܢܘܬܐ. ܘܡܩܝܼܡܘܬ ܨܒܝܢܐ ܕܚܡܪ̈ܐ. ܘܚܘܼܒܐ ܘܦܪܘܼܫܘܬܐ ܕܒܟ̈ܠܒܐ. ܥܡ ܡܿܚܡܣܢܢܘ̄ ܣܿܓܝܐܬܐ ܕܒܫܗܪܐ. ܘܢܛܝܼܪܘܼܬܐ ܘܪܓܘܫܘܬܐ ܘܢ݀ܒܘܚܘܿܬܐ. ܥܡ ܣܿܓܝ ܙܢ̈ܝܐ ܕܕܘܡܪܐ ܕܩܒܝܼܥ̈ܢ ܘܫܟܝܼܚ̈ܢ ܒܟܝܿܢܐ ܕܟܿܠܚܕ ܚܕ ܡܢܼܗܘܢ. ܠܟܿܠܗܝܢ ܗܿܠܝܢ ܚܝܠܗ ܡܕܒܪ ܘܡܛܣ ܒܗܘܢ. ܘܗܿܟܢ ܒܛܝܼܠ ܠܗ ܘܡܿܨܼܐ ܘܡܕܪܟ ܒܝܕ ܝܨܝܼܦܘܼܬܗ ܠܐ ܡܣܼܬܟܢܝܼܬܐ. ܕܚܕܐ ܡܢܼܬܐ ܡܼܢ ܗܿܝܢ ܟܿܠܗܘܢ ܓܼܢܣ̈ܐ ܘܐܕܫ̈ܐ ܕܚܝܘ̈ܬܐ ܘܒܥܝܪ̈ܐ ܘܪ̈ܟܫܐ ܘܣܛܪ. ܠܐ ܢ݀ܦܠܐ ܡܢܼܗܘܢ ܡܼܢ ܒܠܥܕܘܗܝ. ܘܒܗܿܝ ܚܕܐ ܡܢܼܬܐ ܙܢܘܪܬܐ ܘܫܝܼܛܬܐ ܬ݀ܡܢ ܫܟܝܼܚ ܘܐܝܼܬܘܗܝ ܐܠܗܐ. ܠܘ ܡܢܬܐ ܡܢܗ ܐܝܟ ܡܣܝܟܐ ܘܡܬܦܣܩܢܐ. ܐܠܐ ܟܿܠܗ ܕܠܐ ܫܘܚܠܗ. ܗܟܘܬ݀ ܬܘܼܒ ܘܠܪ̈ܚܫܐ ܕܒܓܘ ܐܪܥܐ ܘܒܝܡܡ̈ܐ ܘܢܗܪ̈ܘܬܐ. ܚܝܠܗ ܘܪܡܼܙܗ ܘܨܒܝܿܢܗ ܡܕܒܪ ܘܡܦܪܢܣ. ܘܒܗ ܡܬܬܙܝܼܥܝܢ ܘܐܝܼܬܝܗܘܢ. ܘܐܠܐ ܐܝܟܢ ܩܿܝܡܝܢ ܗܘܼܘ ܘܐܝܟܢ ܐܝܼܬܝܗܘܢ ܗܘܼܘ. ܐܠܘܼ ܠܐ ܕܗܼܘ ܡܛܟܣ ܡܘܠܕܢܘܬܗܘܢ ܘܬܪܒܝܼܬܗܘܢ ܘܬܘܪܣܝܗܘܢ ܘܗܘܼܦܟܗܘܢ ܘܣܡ ܬܘܼܒ ܒܟܝܢܗܘܢ ܘܒܓܘܼܫܡ̈ܝܗܘܢ ܘܒܗܕ̈ܡܝܗܘܢ ܦܪܘܫܐܝܬ ܚܝ̈ܠܐ ܘܡܥܒܕܢ̈ܘܬܐ ܕܕܘܡܪܐ ܕܥܿܒܪ̈ܢ ܠܚܝܠܐ ܕܡܠܼܬܐ. ܘܝܗܼܒ ܠܗܘܢ ܕܘܼܟ̈ܝܬܐ ܠܡܪܕܐ. ܘܠܢܛܝܼܪܘܬܐ ܘܚܣܝܼܢܘܼܬܐ. ܘܠܡܼܢܗܘܢ ܝܗܼܒ ܙܝܢܐ ܘܕܝܼܠܝܬܐ ܡܕܡ ܠܢܛܝܼܪܘܬܗ̄.



Page 69



ܡܢܗܘܢ ܒܦܘܼܡ̈ܝܗܘܢ ܘܐܚܪ̈ܢܐ ܒܢܝܒ̈ܝܗܘܢ. ܘ.ܐܚܪ̈ܢܐ ܒܠ̈ܒܝܗܘܢ ܘܒܟܪ̈ܣܬܗܘܢ܆ ܘܐܚܪ̈ܢܐ ܒܕܘܢܒ̈ܬܗܘܢ ܚܪ̈ܝܦܬܐ ܘܒܥܘܼܩ̈ܣܝܗܘܢ. ܘܐܚܪ̈ܢܐ ܒܡܫܟ̈ܝܗܘܢ ܕܐܝܟ ܓܐܪܐ ܡܼܢ ܩܫܼܬܐ ܟܿܫܛܝܢ ܡܼܢ ܓܘܫܡ̈ܝܗܘܢ ܠܢܛܝܼܪܘܬܗܘܢ. ܘܐܚܪ̈ܢܐ ܒܛܦܪ̈ܝܗܘܢ. ܘܟܠܚܕ ܒܙܢܐ ܙܢܐ ܠܬܡܼܗܐ ܪܒܐ ܘܬܕܡܘܪܬܐ. ܡܿܢ ܕܣܿܐܡ ܒܿܠܐ ܘܡܣܼܬܿܟܠ ܠܒܬܫܒܘܚܬܐ ܪܒܬܐ ܕܒܪܘܝܐ ܚܟܝܼܡܐ ܘܡܦܪܢܣܢܐ. ܐܝܼܠ̈ܢܐ ܬܘܼܒ ܘܥܣܼܒ̈ܐ ܘܙܪ̈ܥܘܢܐ ܘܥܩܪ̈ܐ ܘܫܪܟܐ ܕܦܩ̈ܚܐ ܘܗܒ̈ܒܐ ܘܓܼܢܣ̈ܐ ܡܫܚܠ̈ܦܐ ܘܐܕ̈ܫܐ ܕܫܿܘܚܝܢ ܡܼܢ ܐܪܥܐ. ܠܐ ܡܼܨܝܐ ܡܠܼܬܐ ܠܡܐܡܪ ܘܠܡܣܝܟܘܼ. ܐܝܟܢ ܟܕ ܚܕ ܗܼܘ ܟܝܿܢܗܿ ܕܐܪܥܐ ܘܠܐ ܛܥܡܐ ܐܝܼܬ ܠܗܿ ܘܠܐ ܓܘܢܐ ܘܠܐ ܪܝܼܚܐ. ܗܿܠܝܢ ܟܿܠܗܘܢ ܟܝ̈ܢܐ ܡܫܚܠ̈ܦܐ ܡܦܩܐ ܘܡܪܒܝܐ ܕܥܿܒܪܝܢ ܠܣܟܐ ܕܡܢܝܿܢܐ. ܟܡܐ ܙܢܝ̈ܐ ܕܦܐܪ̈ܐ ܕܚܕ ܐܕܫܐ. ܟܡܐ ܦܘܼܪ̈ܫܢܐ ܘܫܘܼܚܠ̈ܦܐ ܒܓܘܢ̈ܐ ܘܛܥܡܐ ܘܪܝܼܚܐ ܕܥܢܼ̈ܒܐ ܘܬܼܐܢ̈ܐ ܘܙܝ̈ܬܐ ܘܪ̈ܘܼܡܢܐ ܘܚܙܘܼܪ̈ܐ ܘܫܪܟܐ ܕܦܐܪ̈ܐ ܘܐܒܼܒ̈ܢܐ. ܗܿܟܘܬ ܘܕܙܪ̈ܥܘܢܐ ܘܥܩܪ̈ܐ ܘܗܒ̈ܒܐ. ܡܼܢ ܐܝܟܐ ܟܝ ܩܢܼܘ ܠܗܿܠܝܢ ܚܝ̈ܠܐ ܘܡܥܒܕܢܘ̈ܬܐ ܘܕܝܠ̈ܝܬܐ ܘܐܣܟܡ̈ܐ ܘܓܘ̈ܢܐ ܘܛܥܡܐ ܘܪܝܼܚܐ ܘܡܦܬܟܘܼܬܐ ܣܿܓܝܐܬܐ. ܟܕ ܚܕ ܗܼܘ ܟܝܿܢܗܿ ܘܓܘܢܗܿ ܘܛܥܡܗܿ ܕܐܪܥܐ ܕܡܢܗܿ ܫܿܘܚܝܢ. ܘܡܼܢ ܚܕ ܡܒܘܼܥܐ ܫܿܬܝܐ ܓܢܬܐ ܕܟܿܠܗܘܿܢ ܬܫܝܠܝܢ ܘܢܨܝܼܒܝܢ ܘܙܪܝܼܥܝܼܢ. ܘܚܕ ܡܫܒܐ ܕܐܐܪ ܡܩܒܠܝܢ. ܘܚܕ ܗܼܘ ܫܡܼܫܐ ܕܙܠܝܼܩܘܗܝ ܕܥܠܝܗܘܢ ܫܿܟܢܝܢ. ܗܿܠܝܢ ܟܿܠܗܘܢ ܫܘܼܚܠ̈ܦܐ ܠܐ ܡܼܬܡܢ̈ܝܢܐ ܘܡܬܗܪ̈ܢܐ ܒܚܝܠܐ ܘܡܥܒܼܕܢܘܬܐ. ܕܒܗܘܿܢ ܡܼܢ ܐܝܟܐ ܩܢܼܘ ܘܐܫܼܬܡܠܝܼܘ. ܘܐܬܼܒܠܗܝܼ ܪܥܝܢܐ ܘܬܡܼܗ ܡܕܥܐ. ܘܐܬܼܕܘܕ ܗܘܢܐ. ܘܠܐ ܣܟ ܡܨܝܐ ܕܢܐܡܪ ܘܢܚܘܐ ܡܐܡܪܐ ܘܝܘܼܠܦܢܐ ܐܢܫܝܐ. ܚܕ ܡܼܢ ܐܠܦ ܐܠܦ̈ܝܢ ܘܪ̈ܒܘܼ ܪ̈ܒܘܢ ܕܡܕܒܪܢܘܼܬܐ ܘܡܦܪܢܣܢܘܼܬܐ ܘܒܛܝܼܠܘܬܐ ܐܠܗܿܝܬܐ. ܐܝܟܢ ܡܫܼܬܚܠܦܐ ܠܪ̈ܒܘܼ ܪ̈ܒܘܢ ܥܠ ܪ̈ܒܘܢ. ܘܕܠܐ ܣܟܐ ܕܫܘܼܚܠ̈ܦܐ ܕܟܝ̈ܢܐ ܘܕܝܠ̈ܝܬܐ ܘܚܝ̈ܠܐ ܘܡܥܒܕ̈ܢܘܬܐ ܘܓܘ̈ܢܐ ܘܐܣܟ̈ܡܐ. ܘܪܝܼܚܐ ܘܛܥܡܐ ܘܓܼܫܬܐ. ܟܕ ܚܕ ܗܼܘ ܚܝܠܗ ܘܟܝܿܢܗ ܘܨܒܝܿܢܗ ܕܡܪܐ ܚܟܝܼܡܐ ܕܡܥܒܕ ܒܗܿܠܝܢ ܟܿܠܗܝܢ܀ ܥܠ ܬܐܘܪܝܐ ܕܝܢ ܪܘܚܢܿܝܬܐ ܘܝܕܥܬܐ ܫܪܝܼܪܬܐ ܕܚܝܠܐ ܟܣܝܐ ܘܐܪܙܐ ܪܒܐ ܕܐܝܼܬ ܘܓܢܝܼܙ ܘܛܡܝܼܪ ܒܗܘܢ ܒܗܘܝ̈ܐ ܘܟܝ̈ܢܐ ܕܒܒܪܝܼܬܐ. ܠܐ ܡܼܨܝܐ ܕܡܼܢ ܟܪܛܝܼܣܐ ܘܕܝܘܼܬܐ ܢܼܬܝܠܦܘܿܢ. ܐܦܠܐ ܡܼܢ ܡܠܼܬܐ ܩܠܢܿܝܬܐ ܘܫܡܼܥܐ ܕܒܐܕ̈ܢܝ ܒܣܼܪܐ. ܐܠܐ ܡܼܢ ܕܘܼܒܪ̈ܐ ܬܩ̈ܢܐ ܘܡܣܪܩܘܼܬܐ ܕܡܼܢ ܟܿܠܗ ܥ݀ܠܡܐ. ܘܒܗܝܼܠܘܼܬ ܚܘܼܫܒܐ ܕܡܼܢ ܟܿܠܗܝܢ ܡܪ̈ܢܝܬܐ. ܘܗܘܦܟܐ ܕܒܫܼܠܝܐ ܘܠܚܘܼܕܝܘܬܐ



Page 70



ܒܨܘܡܐ ܒܫܗܪܐ ܘܨܠܘܿܬܐ. ܘܗܪܓܐ ܐܡܝܼܢܐ ܕܒܗ ܒܥܒܘܕܐ. ܘܒܡܕܒܪܢܘܼܬܐ ܡܠܝܬ݀ ܦܘܼܪ̈ܫܢܐ ܣܿܓܝ̈ܐܐ ܘܠܐ ܡܼܬܡܠ̈ܠܢܐ. ܕܡܼܢ ܗܪܟܐ ܡܬܼܦܬܚ ܬܪܥܐ ܩܕܡܝܐ ܕܝܼܕܥܬܐ ܕܡܫܘܼܚܬܐ ܩܕܡܝܬܐ ܕܡܝܬܪܘܼܬܐ. ܘܡܬܼܐܡܪܐ ܬܐܘܪܝܐ ܕܓܘܫ̈ܡܐ. ܗ̄ ܕܟܿܠ ܡܕܡ ܕܡܼܬܚܙܐ ܘܡܬܓܫܫ. ܘܐܝܼܬܘܗܝ ܠܓܘ ܡܼܢ ܚܘܼܕܪܐ ܗܿܢܐ ܕܫܡܿܝܐ ܕܟܪܝܼܟܐ ܠܒܪܝܼܬܐ ܐܝܟ ܫܪܩܬܐ ܐܘܟܝܼܬ ܩܠܦܐ ܠܒܝܼܥܬܐ. ܘܝܿܕܥ ܘܡܼܣܬܟܠ ܡܿܢ ܕܡܿܛܐ ܠܗܿ. ܠܟܿܠܗܝܢ ܗܿܠܝܢ ܐܟܡܐ ܕܐܝܼܬܝܗܝܢ ܘܝܿܕܥ ܪܘܚܢܐܝܬ ܠܟܿܠܗ ܐܪܙܐ ܪܒܐ ܕܟܿܣܐܼ ܘܛܡܝܼܪ ܒܗܝܢ܇ ܘܚܿܙܐ ܠܗ ܠܥܒܘܕܐ ܘܒܿܪܘܝܐ ܒܟܿܠܗܝܢ. ܐܡܪܙܢܐܝܼܬ ܘܪܘܼܚܢܐܝܬ ܘܟܣܝܐܝܼܬ. ܡܬܼܗܘܢܢܐܝܼܬ ܒܡܥܕܐ ܩܛܝܼܢܐ ܘܣܘܼܟܠܐ ܪܘܚܢܝܐ. ܘܐܢܗܘܼ ܕܡܚܡܣܢ ܒܗ ܒܕܘܼܒܪܐ ܡܝܬܪܐ ܪܕܐ ܬܩܢܐܝܬ ܕܠܐ ܕܕܘܕ. ܣܿܠܩ ܘܡܼܬܥܠܐ ܒܝܕܥܬܗ. ܡܼܢ ܬܐܘܪܝܐ ܠܬܐܘܪܝܐ. ܘܡܼܢ ܝܕܥܬܐ ܠܝܕܥܬܐ ܕܝܬܝܪ ܪܡܐ ܘܡܥܠܝܐ ܡܼܢ ܩܕܡܝܬܐ. ܘܥ݀ܐܠ ܘܡܬܓܘܐ ܒܐܡܪ̈ܙܐ ܐܠܗ̈ܝܐ. ܥܕܡܐ ܕܡܿܛܐ ܠܪ̈ܘܡܐ ܠܐ ܡܼܬܡܫܚ̈ܢܐ܆ ܘܠܣܘܼܟ̈ܠܐ ܬܗܝܼܪ̈ܐ ܘܠܐ ܡܬܼܦܫܩ̈ܢܐ. ܘܡܼܬܓܡܪ ܘܡܼܫܬܡܠܐ ܘܚܿܙܐ ܠܥܒܘܕܗ ܒܢܦܫܗ ܕܝܼܠܗ ܠܐ ܡܣܼܬܝܟܢܐܝܼܬ. ܘܕܫܥܬܐ ܢܿܫܒܘܩ ܡܠܼܬܐ ܕܥܠ ܗܿܠܝܢ ܥܕ ܡܿܛܝܢܢ ܠܥܕܢܗܝܢ ܘܐܝܟܐ ܘܿܠܐ ܢܬܼܡܠܠ ܥܠܝܗܘܢ ܐܝܟ ܕܡܼܨܝܐ. ܡܐܠܠܘܢ ܐܝܟ ܕܝܿܗܒܐ ܘܡܚܟܡܐ ܛܝܒܘܼܬܐ ܐܠܗܝܬܐ. ܗܿܝ ܥܬܝܼܪܬ݀ ܒܟܿܠ ܘܡܥܬܪܬ݀ ܟܿܠ ܕܠܐ ܚܣܡ. ܘܢ݀ܦܢܐ ܥܠ ܛܟܼܣܐ ܕܡܠܼܬܢ ܘܢܚܬܡ ܠܩܦܠܐܘܢ ܗܿܢܐ ܕܥܠ ܝܨܝܼܦܘܬܐ ܘܡܦܪܢܣܢܘܼܬܐ ܠܐ ܡܣܼܬܝܟܢܝܼܬܐ ܕܥܠ ܟܿܠ ܕܥܿܒܘܼܕܐ ܕܟܿܠ. ܕܠܘ ܐ̱ܚܪ̈ܢܐ ܐܩܝܼܡ ܥܠ ܬܫܡܫܬܐ ܘܝܨܝܼܦܘܼܬܐ ܕܒܪ̈ܝܬܗ. ܐܟܙܢܐ ܕܥܒܕܝܢ ܘܡܛܟܣܝܢ ܡܠܟܝܗܿ ܕܐܪܥܐ ܘܫܠ̈ܝܼܛܢܝܗܿ. ܐܝܟ ܕܐܫܬܪܓܪܓܘ ܐ̱ܢܫ̈ܝܢ ܚܫܘܼ̈ܟܝ ܗܘܢܐ ܘܣܡ̈ܝܝ ܝܼܕܥܬܐ. ܘܐܡܼܪܘ ܘܐܠܦܘ ܠܐ ܝܠܝܼܦܐܝܬ ܘܠܐ ܫܪܝܼܪܐܝܬ. ܕܣܒܼܪܘ ܒܗܿܕܐ ܕܗܿܐ ܠܡ ܡܝܩܪܝܢ ܠܗܿ ܠܥܼܠܬܐ ܩܕܡܝܬܐ ܠܐ ܡܬܚܬܝܼܢ ܠܗܿ ܠܬܫܡ̈ܫܬܐ ܫܚܝܼܡ̈ܬܐ ܕܒܥܿܠܡܐ. ܘܕܡܣܼܬܒܪ̈ܢ ܣܥܝܼܪ̈ܬܐ ܘܫܝܼܛܬ̈ܐ. ܐܠܐ ܠܡ ܕܠܐܚܪ̈ܢܐ ܐܩܝܼܡ ܥܠ ܦܘܼܪ̈ܢܣܐ ܗܿܠܝܢ. ܘܗܼܘ ܓܢܝܼܙ ܘܪܡ ܘܡܥܠܝ ܒܐܝܼܬܘܼܬܗ. ܘܠܐ ܝܿܕܥܝܢ ܘܠܐ ܡܣܼܬܟܠܝܼܢ ܥܛܠ̈ܝ ܠܒܐ܆ ܠܡܒܨܪܘܼ ܗܿܐ ܡܒܨܪܝܼܢ ܒܐܝܼܩܪܗ ܕܥܒܘܼܕܐ. ܘܠܘ ܡܘܪܒܘܼ ܡܘܪܒܝܢ ܠܗ. ܘܐܢ ܫܡܼܫܐ ܗܿܢܐ ܡܬܪܓܫܢܐ ܕܐܝܼܬܘܗܝ ܚܕܐ ܡܼܢ ܒܪ̈ܝܬܗ. ܡܥܒܕ ܚܝܠܗ ܒܟܿܠܗܿ ܒܪܝܼܬܐ ܘܠܝܬ ܕܛ݀ܫܐ ܡܼܢ ܠܗܓܗ. ܘܫܿܟܢܝܢ ܙܠ̈ܝܩܘܗܝ ܥܠ ܫܦܝܼܪ̈ܐ ܘܕܟ̈ܝܐ ܘܒܣܝܼܡ̈ܐ ܘܢܩ̈ܕܐ. ܘܥܠ ܣܪܝܘܼܬܐ ܘܢܕܝܕܘܼܬܐ. ܘܨܿܥܠܘܼܬܐ. ܘܗܼܘ܆ ܠܐ ܡܨܛܝܐܐ ܘܠܐ ܡܣܼܬܓܦ. ܐܦܠܐ ܣܿܟ ܡܼܬܟܿܬܡ. ܐܠܐ



Page 71



ܡܐܠܘܢ ܡܕܟܐ ܘܡܨܠܠ ܘܡܢܩܕ ܠܟܿܠܡܕܡ. ܘܥܡ ܗܿܠܝܢ ܗܼܘ ܡܐܚܐ ܘܡܪܒܐ ܘܡܝܒܠ ܘܡܝܬܐ ܠܫܘܼܡܠܝܐ ܠܟܿܠܗܘܿܢ ܟܝ̈ܢܐ ܐܚܪ̈ܢܐ. ܟܡܐ ܡܕܝܢ ܚܝܠܗ ܘܪܡܼܙܗ ܕܗܿܘ ܡܿܨܐܼ ܟܿܠ ܐܚܝܼܕ ܟܿܠ. ܡܐܠܠܘܢ ܕܝܢ ܢܘܼܗܪܗ ܕܫܡܼܫܐ ܘܟܝܿܢܗ ܘܡܥܒܕܢܘܬܗ܆ ܚܝܠܗ ܕܝܼܠܗ ܕܒܪܘܼܝܐ ܐܝܼܬܘ̄. ܕܡܥܒܕ ܗܿܠܝܢ ܟܿܠܗܝܢ. ܒܗܿܝ ܕܒܟܿܠ ܐܝܼܬܘ̄ ܘܠܟܿܠ ܩܪܝܼܒ ܐܝܟ ܚܝܠܗ ܕܫܡܼܫܐ ܒܗܘ̈ܝܐ. ܘܐܝܟ ܐܣܛܘܟ̈ܣܐ ܒܟܝ̈ܢܐ. ܘܐܝܟ ܢܦܫܐ ܒܦܓܪܐ. ܠܚܝܘܼܬܗ ܘܠܩܘܼܝܡܗ. ܗܼܘ ܐܝܼܬܘ̄ ܡܫܬܣܢܐ ܕܐܪܥܐ ܥܠ ܡܝ̈ܐ. ܘܗܼܘ ܛܥܝܢ ܠܟܿܠܗܘܢ. ܗܼܘ ܐܝܼܬܘܗܝ ܪܘܝܼܚܘܼܬܐ ܕܦܩܥ̈ܬܐ ܘܩܒܝܼܥܘܬܐ ܕܪ̈ܡܬܐ. ܘܪܒܘܼܬܐ ܕܛܘܼܪ̈ܐ. ܗܼܘ ܐܝܼܬܘܗܝ ܩܫܝܘܼܬܐ ܕܟܐܦ̈ܐ. ܘܐܛܝܼܡܘܬܐ ܕܫܘܥ̈ܐ. ܘܒܕܝܪܘܼܬܐ ܕܚܠܐ. ܘܠܒܘܫܐ ܕܠܒܬܗܿ ܕܐܪܥܐ. ܗܼܘ ܐܝܼܬܘܗܝ ܫܛܝܼܚܘܬܐ ܕܝܡܼ̈ܡܐ ܘܩܒܝܘܼܬܐ ܕܬܗܘܼܡ̈ܐ. ܘܙܘܥܐ ܘܪܛܝܼܒܘܼܬܐ ܕܒܡ̈ܝܐ. ܗܼܘ ܐܝܼܬܘ̄ ܚܨܐ ܛܥܝܼܢ ܠܫܬܐܣ̈ܝ ܬܒܝܠ. ܘܥܡܘܼܕܐ ܘܣܡܘܼܟܐ ܕܟܿܠܗܿ ܒܪܝܼܬܐ. ܗܘܼܝܘܼ ܠܥܼܠ ܡܼܢ ܟܿܠ. ܘܠܬܚܬ ܡܼܢ ܟܿܠ. ܘܠܓܘ ܡܼܢ ܟܿܠ ܘܠܒܪ ܡܼܢ ܟܿܠ. ܘܥܠܗܿܝ ܡܼܨܝܐ ܕܢܦܪܢܣ ܠܟܿܠ. ܒܗܿܝ ܕܐܚܝܼܕ ܠܟܿܠ. ܘܠܝܬ ܕܘܼ̣ܬܐ ܕܣܦܝܼܩܐ ܡܢܗ. ܘܠܐ ܡܨܝܐ ܕܬܗܘܼܐ ܣܟ. ܡܛܠ ܕܗܼܘ ܐܝܼܬܘܗܝ ܗܘܼܐ ܘܡܕܡ ܠܝܬ ܗܘܼܐ. ܘܡܕܡ ܕܗܘܼܐ ܡܢܗ ܗܘܼܐ. ܘܒܗ ܐܝܼܬܘܗܝ. ܘܠܒܪ ܡܢܗ ܠܐ ܡܬܐܡܪ ܡܕܡ. ܗܘܼܝܘܼ ܬܘܼܒ ܨܝܪܐ ܕܒܢܝ̈ܢܫܐ ܒܟܪ̈ܣܬܐ ܘܡܪܟܒܢܐ ܘܡܒܢܝܿܢܐ ܘܡܩܛܪܢܐ ܒܗܕ̈ܡܐ ܘܒܣܼܪܐ ܘܓܪ̈ܡܐ ܘܘܪ̈ܝܕܐ ܘܡܦܠܓܢܐ ܕܟܘܼܡ̈ܘ. ܘܡܪܗܛܢܐ ܕܕܡܐ ܘܡܛܟܣܢܐ ܕܟܿܠܗܘܢ ܪ̈ܓܫܐ ܓܘܝ̈ܐ ܘܒܪ̈ܝܐ. ܦܓܪ̈ܢܐ ܘܪ̈ܘܼܚܢܐ. ܘܡܠܒܫܢܐ ܕܡܫ̈ܟܐ. ܘܡܘܥܝܢܐ ܕܣܥܪܐ ܘܕܩܢܐ. ܘܡܬܪܨܢܐ ܕܩܘܡ̈ܬܐ ܘܕܡܼܘ̈ܬܐ ܘܩܢܘܼ̈ܡܐ ܘܨܘܼܪ̈ܬܐ. ܗܘܼ ܡܚܝܕ ܘܡܠܚܡ ܢܦܫܐ ܪܘܚܢܝܬܐ ܘܩܛܝܢܬܐ ܘܝܕܘܼܥܬܢܝܼܬܐ ܘܡܠܝܼܠܬܐ܆ ܥܡ ܦܓܪܐ ܥܒܝܐ ܘܝܩܝܼܪܐ ܘܡܪܟܒܐ. ܘܐܟܡܐ ܕܢܦܫܐ ܐܝܼܬܝܗܿ ܚܝܘܼܬܗ ܘܡܙܝܼܥܢܝܼܬܗ ܕܦܓܪܐ܆ ܗܟܘܬ ܗܼܘ ܐܠܗܐ ܐܝܼܬܘܗܝ ܚܝܘܼܬܗܿ ܘܡܙܝܼܥܢܗܿ ܘܡܠܝܼܠܘܼܬܗܿ ܕܢܦܫܐ ܘܝܕܥܬܗܿ ܘܚܡܬܗܿ ܘܡܚܫܒܬܗܿ. ܘܒܝܕ ܡܨܥܝܘܬܗܿ ܕܢܦܫܐ ܩܛܝܼܢܬܐ ܘܪܘܼܚܢܝܿܬܐ ܥܒܝܼܕܬ݀ ܒܨܠܡܗ ܘܕܡܘܼܬܗ܆ ܡܚܝܕ ܘܫܿܪܐܼ. ܘܐܝܼܬܘܗܝ ܣܘܩܗ ܘܢܫܡܬܗ ܕܒܪܢܫܐ ܘܚܝ̈ܘܗܝ ܘܩܘܼܝܡܗ. ܒܗ ܚܝ ܘܡܬܬܙܝܼܥ ܐܝܼܬܘܗ̄ ܒܪܢܫܐ. ܘܡܠܝܼܠ ܘܝܕܘܥܬܢ ܘܡܕܪܟ ܘܚܿܟܡ ܠܐ ܡܬܼܕܪ̈ܟܢܝܬܐ ܘܠܐ ܡܣܬܝܟܢ̈ܝܬܐ ܘܩܠܝܼܠ ܘܛ݀ܐܣ ܘܒܚܕ ܪܦܦܐ ܥܿܒܪ ܒܟܿܠܗܘܢ



Page 72



ܣܿܘܦ̈ܐ ܘܪ̈ܘܡܐ ܘܥܘܼܡ̈ܩܐ ܘܟܿܠ ܦܢ̈ܝܢ. ܒܪܡ ܕܝܢ ܝܗܼܒ ܘܫܟܢ ܠܗ ܡܘܗܒܬܐ ܪܒܬܐ ܘܐܠܗܿܝܬܐ܆ ܕܐܝܼܬܝܗܿ ܫܠܝܼܛܘܼܬ ܒܝܿܬܐ. ܘܒܗܿܕܐ ܐܝܼܬܘܗܝ ܨܠܡܗ ܘܕܡܘܼܬܗ ܕܒܪܘܼܝܗ. ܕܟܿܠ ܕܨ݀ܒܐ ܘܪܐܓ ܘܡܬܚܫܒ ܥܿܒܕ. ܘܥܠܗܿܝ ܐܬܬܣܝܼܡ ܠܗ ܢܿܡܘܿܣܐ. ܡܛܠ ܕܐܝܼܬ ܠܗ ܚܐܪܘܼܬܐ ܘܫܠܝܼܛܘܼܬ ܒܝܿܬܐ. ܚܝܘ̈ܬܐ ܕܝܢ ܐܚܪ̈ܢܝܬܐ ܡܛܠ ܕܠܝܬ ܠܗܝܢ ܡܠܝܼܠܘܼܬܐ ܘܠܐ ܚܐܪܘܼܬܐ. ܠܐ ܐܬܬܣܝܼܡ ܠܗܝܢ ܢܿܡܘܿܣܐ. ܘܒܗܿܝ ܕܐܬܬܣܝܼܡ ܠܒܪܢܫܐ ܢܿܡܘܿܣܐ ܘܦܘܼܩܕܢܐ ܕܢܛܪܝܼܘܗܝ܆ ܐܬܼܝܕܥܬ݀ ܚܐܪܘܬܗ ܘܫܠܝܼܛܘܼܬ ܒܝܿܬܗ. ܕܐܢ ܨ݀ܒܐ ܢ݀ܛܪ ܠܗ ܘܡܫܼܬܡܥ ܘܡܫܬܼܬܥܒܕ ܒܨܒܝܢ ܚܐܪܘܬܗ. ܘܐܢ ܨܿܒܐ܆ ܠܐ ܢ݀ܛܪ ܘܥܿܨܐ ܘܠܐ ܡܫܼܬܡܥ ܘܠܐ ܡܫܼܬܢܥܒܕ. ܘܥܠܗܿܝ ܐܬܓܙܪ ܠܗ ܚܝ̈ܐ ܘܡܘܬܐ. ܕܐܢ ܫܿܡܥ ܒܨܒܝܿܢ ܚܐܪܘܼܬܗ܆ ܚܿܝܐ ܠܥܿܠܡܝܼܢܐܝܬ ܒܒܘܼܣܡܐ. ܘܐܢ ܥ݀ܨܐ ܒܗ ܒܨܒܝܢ ܚܐܪܘܬܗ܆ ܡܿܐܬ ܡܬܝܕܥܢܐܝܬ ܘܡܫܼܬܢܩ ܥ݀ܠܡܝܼܢܐܝܬ. ܘܐܝܟ ܐܒܐ ܘܡܠܦܢܐ ܥܝܼܪܐ ܘܚܦܝܼܛܐ ܕܠܐ ܣܿܟ ܡܗܡܐ ܚܕ ܪܦܦܐ܆ ܐܝܼܬܘܗܝ ܠܗ ܐܠܗܐ ܝܨܘܼܦܐ ܘܡܦܪܢܣܢܐ ܘܣܿܓܝܼ ܒܛܝܼܠ ܠܗ ܥܠܘܗܝ. ܡܼܢ ܫܘܼܪܝ ܨܘܼܪܬܗ ܕܒܟܪܣܐ. ܘܥܡ ܟܿܠܗܝܢ ܡܘܼܫܚ̈ܬܗ ܘܬܪܒܝܼܬܗ. ܘܗܘܼܦܟܗ. ܘܟܕ ܥܝܼܪ ܘܟܕ ܕܡܝܼܟ. ܘܟܕ ܡܙܕܕܩ ܘܟܕ ܡܣܟܠ. ܘܟܕ ܡܼܬܒܣܡ ܘܟܕ ܡܫܼܬܢܩ. ܘܟܕ ܡܼܬܢܣܐ ܘܟܕ ܡܼܬܪܘܚ. ܘܒܟܿܠܗܘܿܢ ܕܘܼܒܪ̈ܘܗܝ. ܘܗܿܟܢ ܩܪܝܼܒ ܠܗ ܘܐܝܼܬܘ̄ ܒܗ ܝܬܝܼܪ ܡܼܢ ܢܦܫܐ ܒܦܓܪܐ. ܐܝܟ ܕܒܣܟܐ ܠܡܐܡܪ. ܗܿܟܢ ܐܝܼܬܘ̄ ܐܠܗܐ ܒܒܪܝܼܬܗ ܟܿܠܗܿ ܡܼܢ ܣܿܟܗܿ ܐܝܟ ܢܦܫܐ ܒܦܓܪܐ. ܘܐܝܟ ܚܡܝܼܡܘܼܬܐ ܒܓܘܼܫܡܐ ܚܝܐ. ܘܐܝܟ ܪܛܝܼܒܘܼܬܐ ܒܡܝ̈ܐ. ܘܐܝܟ ܢܘܼܗܪܐ ܒܐܐܪ. ܘܠܝܬ ܣܟ ܕܘܼܟܬܐ ܕܣܦܝܼܩܐ ܡܢܗ ܘܠܐ ܡܼܨܝܐ ܕܬܗܼܘܐ. ܐܦܠܐ ܕܬܐܡܪ ܐܘܿ ܕܬܫܼܬܡܗܝ. ܘܡܛܠܗܕܐ ܗܼܘ ܐܚܝܼܕ ܟܿܠ. ܘܡܙܝܼܥ ܠܟܿܠ. ܘܝ݀ܨܦ ܠܟܠ. ܘܒܛܝܼܠ ܠܗ ܥܠ ܟܿܠ. ܘܡܐܚܐ ܘܡܐܛܒ ܘܡܢܛܪ ܠܟܿܠ. ܘܠܗ ܡܬܬܚܝܼܒܐ ܬܫܒܘܼ̇ܬܐ ܘܬܘܕܝܬܐ ܘܣܓܕܬܐ ܡܼܢ ܟܿܠ. ܠܥܿܠܡܥܠܡܝܢ ܐܡܝܢ: ܘܒܗܿܠܝܢ ܫܠܡ ܩܦܠܐܘܢ ܕܬܫܥܐ ܒܝܕ ܐܠܗܐ ܕܚܝܠ ܘܥܕܪ܀܀

ܬܘܼܒ ܥܡ ܐܠܗܐ ܕܡܚܟܡ ܩܦܠܐܘܢ ܕܝ̄ ܥܠܗܿܝ ܕܐܢ ܡܬܼܕܪܟ ܐܠܗܐ܆ ܐܘܿ ܠܐ ܡܼܬܕܪܟܢܐ ܗܿܘ. ܕܐܝܼܬܘܗܝ ܐܠܗܐ ܘܕܚܕ ܗܼܘ ܒܠܚܘܼܕܘܗܝ ܡܪܐ ܘܥ݀ܒܘܼܕܐ ܘܫܠܝܼܛܐ ܘܐܚܝܼܕ ܟܿܠ. ܘܐܕܝܼܬܘ̄ ܬܠܬܐ ܩܢܘܼ̈ܡܐ. ܗܘܢܐ ܘܡܠܼܬܐ ܘܪܘܼܚܐ. ܕܡܫܼܬܡܗܝܢ ܐܒܐ ܘܒܪܐ ܘܪܘܚܐ ܩܕܝܼܫܐ. ܚܕܐ ܬܠܝܼܬܝܘܼܬܐ ܣܓܝܼܕܬܐ ܘܩܕܝܫܬܐ ܘܡܫܒܚܬܐ. ܐܝܼܬܝܼܝܼܬܐ ܘܡܬܘܼܡܝܬܐ ܕܠܐ ܫܘܼܪܝ ܘܕܠܐ ܫܘܼܠܡ. ܘܕܚܕ ܗܼܘ ܫܡܗ ܗܿܘ ܕܐܝܼܬܘܗܝ ܐܡܝܢܐܝܼܬ. ܘܗܼܘ ܐܝܬܘܗܝ ܥܠܼܬܐ ܕܟܿܠ ܥܠܼ̈ܠܢ. ܘܒܪܘܼܝܐ ܕܟܿܠ ܒܪ̈ܝܢ. ܘܗܘܼ ܝ݀ܨܦ ܘܡܕܒܪ ܘܡܦܪܢܣ



Page 73



ܘܒܛܝܠ ܠܗ ܥܠ ܟܿܠ. ܒܗܿܝ ܕܗܼܘ ܐܚܝܕ ܟܿܠ. ܡܿܨܐܼ ܚܝܼܠ ܟܿܠ. ܩܕܡܬ݀ ܐܬܼܝܕܥܬ݀ ܘܐܫܼܬܪܪܬ݀ ܠܘܬܢ ܘܐܬܗܝܡܢܬ݀ ܘܐܬܬܘܕܝܬ݀. ܒܝܕ ܣܘܠܘܓܝܣ̈ܡܘ ܗܿܠܝܢ ܕܩܕܡܘ ܘܟܘܼܢܫ ܚܘܼܫܒ̈ܐ ܘܬܚܘܝ̈ܬܐ ܟܝܢ̈ܝܬܐ ܕܠܝܬ ܠܡܼܬܦܠܓܘ ܥܠܝܗܘܢ ܐܦܠܐ ܠܡܬܗܦܟܘܼ. ܗܿܫܐ ܕܝܢ܆ ܬܘܼܒ ܡܒܚܢܐ ܡܠܼܬܐ ܘܗܿܡܣܐ ܠܡܼܬܪܢܝܘܼ. ܕܐܢ ܐܪܥܐ ܘܡܼܨܝܐ ܕܢܼܬܕܪܟ ܘܢܬܝܼܕܥ ܗܼܘ ܥܒܘܕܐ ܘܒܪܘܝܐ ܕܐܫܼܬܡܗ ܐܠܗܐ ܡܼܢ ܒܪܝܬܗ. ܝܬܝܼܪܐܝܬ ܡܼܢ ܡܠ̈ܝܼܠܐ ܘܝܕܘܼܥܬ̈ܢܐ ܡܫܘܬܦ̈ܝ ܒܗܘܢܐ ܘܒܝܼܕܥܬܐ. ܘܐܢ ܡܼܨܝܐ ܕܢܬܕܪܟ ܡܢܼܗܘܢ ܓܡܝܼܪܐܝܬ ܘܡܫܡܠܝܐܝܬ ܡܼܬܕܪܟ. ܐܘܿ ܡܢܬܢܐܝܼܬ. ܐܝܟ ܕܐܝܼܬܘܗܝ ܒܟܝܿܢܗ. ܐܘܿ ܐܝܟ ܕܨ݀ܒܐ ܕܢܘܕܥ ܐܢܘܢ ܠܦܘܬ ܕܫܘܝܢ. ܘܐܬܕܟܝܼܘ ܘܐܨܛܠܠܘ ܘܡܨܝܢ ܘܡܕܪܟܝܢ. ܐܘܿ ܟܘܼܠܢܐܝܼܬ ܠܐ ܡܼܬܕܪܟ ܘܠܐ ܡܬܼܦܫܩ ܘܐܢ ܐܦ ܒܪ̈ܝܬܐ ܐܚܪ̈ܢܝܬܐ ܠܐ ܡܠ̈ܝܼܠܬܐ ܡܪ̈ܓܫܢ ܒܗ ܘܐܝܼܬ ܟܘܼܠܢܐܝܼܬ ܠܐ ܡܼܬܕܪܟ ܘܠܐ ܡܬܼܦܫܩ ܘܐܢ ܐܦ ܒܪ̈ܝܬܐ ܐܚܪ̈ܢܝܬܐ ܠܐ ܡܠ̈ܝܼܠܬܐ ܡܪ̈ܓܫܢ ܒܗ ܘܐܝܼܬ ܠܗܝܢ ܝܕܥܬܐ ܕܥܠܘܗܝ. ܐܘܿ ܠܐ. ܠܐ ܫܠܝܼܛ ܘܠܐ ܡܦܣ ܠܗܘ̈ܢܐ ܠܐ ܨܠ̈ܝܼܠܐ. ܘܠܠܒ̈ܘܬܐ ܠܐ ܕܟܝ̈ܐ ܘܠܚܘܼܫܒ̈ܐ ܠܐ ܙܗܝ̈ܐ. ܠܡܼܬܪܢܝܘܼ ܘܠܡܬܗܘܢܢܘܼ ܘܠܡܼܬܚܫܒܘ ܥܠ ܗܿܘ ܩܕܝܫ ܒܟܿܠ. ܘܣܓܝܼܕ ܡܼܢ ܟܿܠ. ܘܐܚܝܼܕ ܠܟܿܠ. ܘܡܕܒܪ ܠܟܿܠ. ܘܡܿܨܐܼ ܚܝܼܠ ܟܿܠ. ܗܿܘ ܠܐ ܡܬܕܪܟܢܐ ܘܠܐ ܡܬܗܘܢܢܐ. ܘܠܐ ܡܼܬܡܠܠܢܐ ܘܠܐ ܡܬܼܦܫܩܢܐ. ܘܠܐ ܡܬܼܩܪܢܐ. ܘܠܐ ܡܬܼܥܩܒܢܐ ܘܠܐ ܡܣܼܬܝܟܢܐ ܠܗܘܿܢܐ ܕܒܪ̈ܝܐ ܘܥܒܝܼܕ̈ܐ. ܠܐ ܡܼܨܝܐ ܠܡܿܢ ܕܟܪܝܗ ܘܢܣܝܼܣܐ ܚܙܬܗ܆ ܠܡܚܪ ܘܠܡܼܬܒܩܝܘ ܒܙ̈ܠܝܼܩܝ ܫܡܼܫܐ ܨܡܘܼܚܬܢܐ. ܘܐܢ ܡܚܨܦ ܘܡܡܪܚ ܠܡܚܪ ܘܠܡܼܬܒܩܝܘ܆ ܓܿܗܪ ܘܥܡܛ ܘܨ݀ܦܚ ܥܠ ܚܙܼܬܗ ܫܪ̈ܓܪܝܬܐ. ܘܬ݀ܡܗ ܘܬ݀ܗܪ ܘܡܫܬܢܩ. ܗܿܟܘܬ݀ ܡܿܢ ܕܠܐ ܐܬܕܟܝ ܘܐܨܛܠܠ ܡܼܢ ܚܫ̈ܐ ܒܝܼ̈ܫܐ ܘܚܘܼܫܒ̈ܐ ܣܢ̈ܝܐ. ܘܐܬܼܩܕܫ ܦܓܪܗ ܘܐܙܕܗܝܼ ܒܕܟܝܘܼܬܐ ܘܩܕܝܼܫܘܼܬܐ. ܘܐܬܼܕܪܫ ܒܥܢܘܿܝܘܼܬܐ. ܒܨܘܡܐ ܘܢܙܝܼܪܘܼܬܐ ܘܫܗܪܐ ܘܨܠܘܿܬܐ. ܘܐܬܼܡܪܩ ܪܥܝܿܢܗ ܡܼܢ ܡܪ̈ܢܝܬܗ ܕܥܿܠܡܐܬ. ܘܐܪܚܼܩ ܡܼܢ ܟܿܠܗ ܗܘܼܦܟܗ. ܘܛܥܼܐ ܟܿܠܗ ܥܘܼܗܕܢܗ. ܘܥܡܼܪ ܒܫܼܠܝܐ ܘܒܗܝܼܠܘܼܬܐ ܘܚܣܝܼܟܘܼܬܐ ܕܡܼܢ ܟܿܠ ܥܢܼܝܢ. ܣܛܪ ܡܼܢ ܕܟܝ̈ܐ ܘܡܝܬܪ̈ܐ. ܘܐܣܼܬܪܩ ܡܼܢ ܟܿܠ ܩܢܝܢ ܕܒܪܝܼܬܐ. ܣܛܪ ܡܼܢ ܚܫܚܬܐ ܐܿܠܨ݀ܝܬܐ ܫܚܝܼܡܬܐ ܘܒܨܝܼܪܬܐ ܕܡܨܝܐ ܠܡܢܛܪܘܼ ܢܦܫܐ ܒܦܓܪܐ. ܘܐܡܝܼܢܘܼܬ ܚܘܪܐ ܕܒܐܠܗܐ ܪܘܼܚܢܐܝܬ ܘܡܼܬܗܘܢܢܐܝܬ ܘܗܿܪܓܐ ܕܒܗ ܘܕܡܕܒܪܢܘܬܗ ܘܒܟܝܢ ܒܪ̈ܝܬܗ. ܥܡ ܬܟܫܦܬܐ ܘܒܿܥܘܿܬܐ ܕܡܢܗ܆ ܡܿܢ ܕܣܼܛܪ ܡܼܢ ܗܿܠܝܢ ܐܡܡܪܚ ܠܡܼܬܪܢܝܘ ܥܠ ܗܿܘ ܟܝܿܢܐ ܛܘܼܒܬܢ ܒܟܿܠ.] ܪܘܓܙܐ ܢܿܫܡ ܠܩܘܼܒܠܗ ܘܓ݀ܗܪ



Page 74



ܗܘܢܗ ܘܚܿܫܟ ܠܒܗ܆ ܘܡܕܡ ܚܠܦ ܡܕܡ ܡܫܬܪܓܪ ܘܡܬܼܚܠܡܠܡ ܘܡܣܼܬܟܠ ܘܫܿܢܐ ܘܡܬܪܘܕ ܘܡܬܼܒܠܒܠ ܡܕܥܗ ܘܬܡܿܗ ܘܡܼܬܒܠܗܐ ܘܫܿܛܪ ܘܨܿܒܪ ܘܢ݀ܦܩ ܡܼܢ ܗܘܢܗ. ܡܛܠ ܕܠܘ ܕܝܼܠܢ ܒܪ̈ܝܐ ܘܥܒܝܼܕ̈ܐ ܐܝܼܬܝܗܿ ܠܡܡܪܚܘܼ ܘܠܡܥܩܒܘܼ ܘܠܡܒܼܨܐ ܠܗܿܘ ܟܝܿܢܐ ܛܘܼܒܬܢܐ ܘܠܐ ܡܬܕܪܟܢܐ. ܐܠܐ ܡܿܢ ܕܪܐ݀ܓ ܠܡܼܕܥ ܗܼܘ ܠܗ ܩܕܡܐܝܬ. ܘܗܿܝܕܝܢ ܠܡܪܓܫܘܼ ܒܥܿܒܘܼܕܗ ܘܠܡܕܥܗ ܐܝܟ ܕܡܼܨܝܐ ܠܡܕܪܟܘ. ܕܕܘܼ̣ܝ ܠܒܗ ܢܐܨܦ ܩܕܡܐܝܼܬ ܘܕܫܦܝܘܼܬܐ ܕܢܦܫܗ ܘܡܨܠܠܘܬܐ ܕܗܘܢܗ. ܘܗܿܠܝܢ ܗܘܝ̈ܢ ܒܟܘܼܒܫܐ ܕܦܓܪܐ ܘܬܩܢܘܼܬ ܕܘܒܪܐ. ܘܡܪܝܼܩܘܬ ܪܥܝܿܢܐ ܘܙܗܝܘܼܬ ܚܘܼܫ̈ܒܐ ܐܝܟ ܕܐܡܼܪܢܢ ܡܼܢ ܠܥܼܠ. ܥܡ ܫܒܝܼܩܘܼܬܐ ܘܪܚܘܼܩܝܐ ܘܡܬܢܟܪܝܢܘܼܬܐ ܕܡܼܢ ܟܿܠܗܝܢ ܡܥܘܟ̈ܢܝܬܐ ܕܒܥܿܠܡܐ. ܘܗܿܝܕܝܢ ܠܦܘܼܬ ܡܝܬܪܘܼܬ ܕܘܼܒܪ̈ܘܗܝ ܘܬܡܝܼܡܘܼܬܗ ܕܒܦܘܼܠܚܢܐ ܐܠܗܝܐ ܘܗܪܓܐ ܪܘܼܚܢܝܐ. ܘܕܘܼܪܫܐ ܕܒܝܕܥܬܐ ܫܪܝܼܪܬܐ. ܣܿܠܦ ܘܡܬܼܥܠܐ ܘܥ݀ܐܠ ܘܡܼܬܓܘܐ ܒܐܡܪ̈ܙܐ ܐܠܗ̈ܝܐ. ܘܡܼܬܓܠܝܢ ܠܗ ܐܡܪ̈ܙܐ ܟܣܝ̈ܐ ܘܓܢ̈ܝܙܐ. ܘܝܪܒ ܘܡܬܼܥܠܡ ܘܡܬܼܚܝܠ ܘܡܫܼܬܪܪ ܥܠ ܗܿܠܢ ܕܡܬܝ̈ܕܥܢ ܠܗ. ܘܡܩܒܠ ܫܘܼܟ̈ܢܐ ܪܘܪ̈ܒܐ ܕܠܐ ܣܿܠܩܝܢ ܗܘܼܘ ܥܠ ܒܠܗ. ܘܡܐܓܢ ܥܠܘܗܝ ܚܝܠܐ ܪܒܐ ܕܫܪܪܐ. ܘܝ݀ܗܒ ܠܗ ܣܘܼܟܠܐ ܘܒܘܼܝܿܢܐ ܘܡܕܥܐ ܘܦܪܘܼܫܘܼܬܐ ܠܡܼܦܪܫ ܫܪܪܐ ܡܼܢ ܕܓܠܘܼܬܐ. ܘܩܘܼܫܬܐ ܡܼܢ ܫܘܼܩܪܐ. ܘܚܬܝܼܬܘܼܬܐ ܡܠܒܒܢܝܼܬܐ ܡܼܢ ܛܘܥܝܼܝܼ ܒܠܝܠܬܐ ܘܪܘܼܚܐ ܕܕܘܘܕܐ. ܗܿܝܕܝܢ ܡܫܪܐ ܠܡܥܼܠ ܒܬܪܥܐ ܕܝܼܕܥܬܐ ܕܫܪܪܐ. ܘܠܡܼܣܩ ܒܕܪ̈ܓܐ ܕܡܘܼܫ̈ܚܬܐ. ܘܠܡܼܬܓܘܝܘܼ ܒܬܐܘܪܝܐܣ ܪ̈ܘܼܚܢܝܬܐ. ܘܡܼܢܗܝܢ ܕܗܿܠܝܢ ܘܒܗܝܢ܆ ܡܫܪܐ ܠܡܚܼܙܐ ܠܗܿܘ ܠܐ ܡܬܼܚܙܝܢܐ. ܐܝܟ ܕܨ݀ܒܐ ܠܡܚܘܝܘܼ ܠܗ ܢܦܫܗ. ܠܦܘܼܬ ܡܫܘܼܚܬܗ ܘܕܘܼܒܪܗ ܘܡܕܪܟܢܘܬ ܝܼܕܥܬܗ ܘܠܦܘܼܬ ܫܦܝܘܼܬܐ ܘܡܪܝܼܩܘܬܐ ܕܡܚܙܝܬܐ ܕܢܦܫܗ. ܘܐܡܼܬܝ ܕܣܿܠܩܐ ܠܪܘܡܐ ܕܝܼܕܥܬܐ ܘܡܼܬܥܠܐ ܠܣܟܗܿ ܕܓܡܝܼܪܘܼܬܐ. ܘܡܼܬܡܛܐ ܠܡܫܘܼܚܬܐ ܪܒܬܐ. ܗܿܝܕܝܢ ܟܕ ܒܠܩ ܥܠ ܗܿܘ ܐܬܪܐ ܕܕܟܝܘܼܬܐ. ܘܨܿܡܚ ܥܠܘܗܝ ܙܠܓܗ ܕܫܪܪܐ. ܚܿܙܐ ܪܘܝܼܚܘܼܬܐ ܣܿܓܝܐܬܐ. ܘܪ̈ܘܡܐ ܡܥܠܝ̈ܐ ܘܠܐ ܡܬܼܡܫܚ̈ܢܐ ܘܣܘܼܟ̈ܠܐ ܬܗܝܼܪ̈ܐ ܘܠܐ ܡܬܼܦܫܩ̈ܢܐ. ܘܬܗܪܐ ܕܠܐ ܡܬܠܡܠܠ ܘܕܘܼܡܪܐ ܕܠܐ ܡܣܼܬܝܟ. ܘܪܒܘܼܬܐ ܕܠܐ ܡܼܬܡܫܚܐ. ܘܐܝܼܬܘܼܬܐ ܕܠܐ ܡܬܕܪܟܐ. ܘܟܕ ܡܪܓܫ ܒܗܿܝ ܡܪܘܼܬܐ ܛܘܼܬܢܝܼܬܐ. ܘܠܐ ܡܼܬܡܠܠܢܝܼܬܐ ܘܠܐ ܡܼܬܚܫܒ ܥܠ ܢܦܫܗ ܘܟܝܿܢܗ ܕܡܿܢܘ ܘܡܼܢ ܡܘܿܢ ܘܐܝܟܢ ܐܝܼܬܘܗܝ.



Page 75



ܫܿܐܛ ܗܼܘ ܠܗ ܘܙܿܥܪ ܒܥܝ̈ܢܝ ܢܦܫܗ. ܘܡܬܡܟܟܐ ܬܪܥܝܼܬܗ ܘܐܝܟ ܥܦܪܐ ܘܩܼܛܡܐ ܚܫܒ ܢܦܫܗ ܠܘܬ ܗܿܝ ܪܒܘܼܬܐ. ܘܐܝܟ ܛܡܐܘܬܐ ܘܢܕܝܼܕܘܬܐ ܠܘܬ ܗܿܝ ܩܕܝܫܘܼܬܐ. ܘܐܝܟ ܬܘܠܥܐ ܫܝܼܛܬܐ ܘܡܣܠܝܬܐ ܠܘܬ݀ ܗܿܝ ܛܘܼܒܬܢܘܼܬܐ ܡܥܠܝܬܐ. ܗܿܝܕܝܢ ܐܝܟ ܟܝܿܢܐ ܘܕܝܼܠܝܬܐ ܕܒܟܐܦܐ ܕܢܓܢܛܝܣ ܕܢܬܿܦ ܠܦܪܙܠܐ ܠܘܬܗ. ܗܿܟܢ ܢܬܦܐ ܠܗ ܛܝܒܘܼܬܐ ܕܐܝܼܬܘܼܬܐ ܠܘܬܗܿ. ܘܚܙܝܼ ܠܕܘܼܡܪܐ ܘܬܐܘܪܝܐ ܪܒܬܐ ܕܒܟܐܦܐ ܗܿܕܐ ܡܓܢܛܝܣ܆ ܕܟܡܐ ܫܦܝܐ ܘܕܟܝܐ ܡܼܢ ܗܘܼ̈ܠܐ ܐ̱ܚܪܬܐ܆ ܪܗܝܼܒܐܝܬ ܢ݀ܬܦܐ ܠܦܪܙܠܐ ܠܘܬܗܿ ܘܡܼܬܕܒܩ ܒܗܿ. ܐܢܕܝܢ ܡܬܬܠܘܼܬܐ ܒܗܘܼܠܐ ܐ̱ܚܪܬܐ ܕܐܝܟ ܬܘ̈ܡܐ ܘܒܼܨ̈ܠܐ. ܘܕܐܝܟ ܗܿܠܝܢ ܣܪ̈ܝܬ݀ ܪܝܼܚܐ܆ ܒ݀ܛܠܐ ܡܥܒܕܢܘܬܗܿ. ܘܠܐ ܣܟ ܢ݀ܬܦܐ ܠܦܪܙܠܐ. ܥܕܡܐ ܕܬܘܼܒ ܬܗܼܘܐ ܥܠܝܗܿ ܒܛܝܼܠܘܬܐ ܘܬܬܫܝܓ ܒܚܠܐ ܬܩܝܼܦܐ ܘܒܡ̈ܝܐ ܕܟ̈ܝܐ ܘܬܬܡܪܩܝ ܡܼܢ ܟܿܠܗܿ ܨܐܘܼܬܐ ܘܪܝܼܚܐ ܣܪܝܐ ܕܢܩܦ ܠܗܿ. ܗܿܝܕܝܢ ܗܿܦܟܐ ܠܟܝܿܢܗܿ ܩܕܡܝܐ. ܗܟܘܬ ܢܦܫܐ ܕܒܪܐܢܫܐ ܟܡܐ ܕܫܦܝܐ ܘܢܩܕܐ ܘܕܟܝܐ ܡܼܢ ܗܘܼܠܢܝܘܼܬܐ ܕܚܫ̈ܐ ܒܝܼ̈ܫܐ ܘܚܘܼܫ̈ܒܐ ܣܢ̈ܝܐ. ܡܬܼܢܬܦܐ ܠܘܬ݀ ܡܪܗܿ ܘܡܼܬܢܩܦܐ ܠܥܒܘܼܕܗܿ. ܐܢܕܝܢ ܡܼܬܥܪܙܠܐ ܒܚܫ̈ܐ ܗܿܠܝܢ ܒܝܼܫ̈ܐ܆ ܡܙܕܗܡܐ ܘܡܣܼܬܡܝܐ ܘܢ݀ܦܩܐ ܡܼܢ ܕܝܼܠܝܬܐ ܕܟܝܿܢܗ ܘܡܼܬܪܚܩܐ ܡܼܢ ܝܕܥܬܐ ܕܫܪܪܐ ܘܡܪܓܫܢܘܼܬܐ ܕܒܪܘܝܗܿ. ܐܢܕܝܢ ܬܬܫܝܓܝ ܡܼܢ ܨܿܐܘܬܐ ܕܟܘܼܬܡ̈ܬܐ. ܘܬܬܡܪܩܝ ܡܼܢ ܣܪܝܘܬܐ ܕܚܫ̈ܐ ܘܙܗܡܘܼܬܐ ܕܚܘܼܫ̈ܒܐ ܒܝܕ ܚܝܠܐ ܡܨܪܦܢܐ ܕܥܡ̈ܠܐ ܕܬܝܒܘܼܬܐ. ܘܡܝ̈ܐ ܢܩ̈ܕܐ ܕܕܡ̈ܥܐ ܕܡܬܼܬܘܝܢܘܬܐ ܘܬܼܗܦܘܼܟܝ ܠܟܝܿܢܗܿ ܩܕܡܝܐ. ܘܠܫܦܝܘܼܬܐ ܕܩܢܘܼܡܗܿ. ܗܷܿܕܝܢ ܬܘܼܒ ܡܪܓܫܐ ܒܡܪܗܿ ܘܡܼܬܢܩܦܐ ܠܥܒܘܕܗܿ. ܘܟܕ ܡܬܼܕܟܐ ܗܘܢܐ ܘܡܼܨܛܠܠ ܡܼܢ ܚܫ̈ܐ. ܡܬܡܪܩ ܘܡܫܼܬܦܠܐ ܡܼܢ ܟܿܠܗܿ ܗܘܼܠܢܝܘܼܬܐ ܘܬܐܛܪܢܘܼܬܐ ܕܥܿܠܡܐ. ܘܣܿܠܩ ܘܡܼܬܥܠܐ ܘܡܬܓܘܐ ܒܬܐܘܪ̈ܝܐܣ ܪ̈ܘܚܢܝܬܐ ܐܟܝ ܕܐܬܚܘܝܬ݀ ܡܼܢ ܠܥܼܠ. ܘܡܼܬܡܛܐ ܠܓܡܝܼܪܘ̄ ܡܫܡܠܝܬܐ. ܬܘܼܒ ܠܐ ܦܿܐܫ ܠܗ ܪܓܬܐ ܐܘܿ ܨܒܝܿܢܐ ܐܘܿ ܡܚܫܒܬܐ. ܐܠܐ ܚܕ ܒܠܚܘܼܕ. ܗ̄ ܠܡܪܓܫܘܼ ܒܥܿܒܘܕܗ. ܘܠܡܬܪܢܝܘܼ ܥܠܘܗܝ ܘܠܡܗܪܓ ܒܗ. ܕܡܼܢ ܗܿܕܐ ܚܿܕܐ ܘܡܬܼܒܣܡ ܘܪܘܙ ܘܡܼܬܥܫܢ ܘܡܬܦܨܚ ܘܡܼܬܓܠܐ. ܕܐܠܘ ܟܿܠܗ ܥܿܠܡܐ ܠܗ ܡܼܬܝܗܒ. ܐܝܟ ܩܼܛܡܐ ܫܝܼܛܬܐ ܘܐܝܟ ܙܒܼܠܐ ܣܪܝܐ ܫܿܐܛ ܠܗ. ܘܠܐ ܣܟ ܡܨܛܠܐ ܐܦܠܐ ܕܢܚܘܼܪ ܒܗ. ܒܘܼܣܡܗ ܕܝܢ ܠܐ ܡܼܬܡܠܠܢܐ ܐܝܼܬܘ̄ ܐܝܟ ܕܐܡܼܪܢܢ ܗܪܓܐ ܕܒܪܡܗ. ܕܐܝܟܢ ܕܝܢ ܩܠܝܠ ܡܼܢ ܣܿܓܝܼ



Page 76



ܡܐܠܠܘܢ ܐܝܟ ܕܡܼܨܝܐ ܠܡܐܡܪ ܘܠܡܫܼܡܥ ܐܡܿܪܝܢܢ܀ ܐܡܼܬܝ ܗܿܟܝܼܠ ܕܡܬܓܡܪ ܒܪܢܫܐ. ܘܡܬܕܟܐ ܠܒܗ ܘܡܨܛܠܠ ܗܘܢܗ. ܘܡܪܓܼܫ ܒܒܪܘܝܗ. ܡܫܪܐ ܠܡܬܪܢܝܘܼ ܥܠܘܗܝ. ܘܡܠܥܩܒܘܼ ܘܠܡܒܼܥܝܗ. ܘܡܛ݀ܠ ܕܠܝܬ ܠܗ ܬܘܼܒ ܐܬܪܐ ܘܠܐ ܝܿܕܥ ܐܘܼܪܚܐ ܐܚܪܬܐ ܠܡܐܙܠ ܒܗܿ ܘܠܡܥܩܒܘ ܥܠܘܗܝ ܣܛܪ ܡܼܢ ܒܪ̈ܝܬܗ. ܒܗܝܢ ܡܬܟܪܟ ܘܦܿܗܐ ܟܕ ܪ݀ܬܚ ܒܚܘܼܒܗ ܘܡܫܼܠܗܒ ܒܪܚܼܡܬܗ. ܘܒܿܥܐ ܠܗ ܠܗܿܘ ܕܝܬܝܪ ܡܼܢ ܟܿܠ ܡܕܡ ܪܚܝܼܡ ܘܚܒܝܼܒ ܘܛܒܿ ܘܫܦܝܼܪ ܘܥܬܝܼܪ ܘܚܟܝܼܡ. ܡܛܠ ܕܒܗܘܿܢ ܒܗܘ̈ܝܐ ܘܟܝ̈ܢܐ ܕܒܪ̈ܝܬܐ ܚܿܙܐ ܕܘܪ̈ܟܬܗ ܘܐܬܪ ܥܩܼܒ̈ܬܗ. ܘܥܠ ܗܿܝ ܝܬܝܪ ܫ݀ܢܐ ܘܡܫܼܬܠܗܒ ܘܪܗܛ ܘܠܐ ܡܩܘܐ. ܘܡܬܟܪܟ ܟܕ ܣܦܝܼܦ ܒܪܚܼܡܬܗ. ܘܒܿܥܐ ܠܗ ܠܗܿܘ ܕܝܬܝܪ ܡܼܢ ܟܿܠ ܡܕܡ ܪܚܝܼܡ ܘܚܒܝܼܒ ܘܛܒܿ ܘܫܦܝܼܪ ܘܥܬܝܼܪ ܘܚܟܝܼܡ. ܡܛܠ ܕܒܗܘܿܢ ܒܗܘ̈ܝܐ ܘܟܝ̈ܢܐ ܕܒܪ̈ܝܬܐ ܚܿܙܐ ܕܘܪ̈ܟܬܗ ܘܐܬܪ ܥܩܼܒ̈ܬܗ. ܘܥܠ ܗܿܝ ܝܬܝܪ ܫܿܢܐ ܘܡܫܼܬܠܗܒ ܘܪܗܛ ܘܠܐ ܡܩܘܐ. ܘܡܬܟܪܟ ܟܕ ܣܦܝܼܦ ܒܪܚܡܬܗ. ܘܐܝܟ ܡܣܒܪ ܕܗܐ ܩܪܝܼܒ ܘܡܼܛܐ ܘܐܕܪܟ ܠܗܿܘ ܚܒܝܼܒܐ. ܘܟܕ ܚܿܙܐ ܐܬܪ ܕܘܼܪ̈ܟܬܗ. ܘܒܙܒܢ ܙܒܢ ܐܝܟ ܛܠܢܝܼܬܗ. ܘܡܛ݀ܠ ܕܥܕܟܝܠ ܒܦܓܪܐ ܐܣܝܼܪ ܘܒܐܪܥܐ ܐܝܼܬܘ̄ ܕܘܼܝܪܗ. ܡܼܢ ܬ݀ܡܢ ܡܫܪܐ ܒܒܥܬܗ. ܘܟܕ ܪܕܐ ܒܐܪܥܐ ܚܙܼܐ ܕܘܼܪ̈ܟܬܗ ܘܐܬܪ ܥܩܼܒ̈ܬܗ ܟܕ ܪܩܼܥܗܿ ܘܫܪܪܗܿ ܘܫܬܣܗܿ ܥܠ ܪܡܼܙܐ ܕܚܝܠܗ. ܘܟܕ ܦ݀ܗܐ ܘܒ݀ܥܐ ܠܗ܆ ܦܓܥܼܘ ܒܗ ܛܘܪ̈ܐ ܘܪ̈ܡܬܐ ܘܣܠܼܩ ܒܒܥܬܗ ܘܐܫܼܟܚ ܕܘܟܬ݀ ܐܝܼܕ̈ܘܗܝ ܟܕ ܛ݀ܦܚ ܗܘܼܐ ܠܗܢ ܘܡܩܝܼܡ ܘܡܥܠܐ ܘܡܪܡܪܡ. ܘܟܕ ܡܬܟܪܟ ܒܝܢܬ݀ ܥܿܒ̈ܐ ܘܐܝܼܠ̈ܢܐ ܘܦܪ̈ܕܝܣܐ܆ ܘܡܗܠܟ ܥܠ ܡܪ̈ܓܐ ܡܦ̈ܬܟܝ ܒܓܘܢ̈ܐ ܕܦܩ̈ܚܐ ܘܗܒ̈ܒܐ. ܚܙܼܐ ܫܘܼܦܪܗ ܥܠ ܐܝܼܠ̈ܢܐ ܘܢܣܼܒ ܛܥܡܗ ܡܼܢ ܦܐܪ̈ܐ. ܘܣܼܩ ܪܝܼܚܗ ܡܼܢ ܗܒ̈ܒܐ. ܘܚܼܙܐ ܦܐܝܘܼܬܗ ܥܠ ܙܗܪ̈ܐ ܘܫܘܼܫ̈ܢܐ. ܘܟܕ ܪܕܐ ܘܡܬܟܪܟ ܒܫܝܢܘܼܬܗ ܣܦܝܼܦܬ݀ ܒܡܪܗ. ܦܓܥܼܘ ܒܗ ܝܡ̈ܡܐ ܘܢܗܪ̈ܘܬܐ. ܘܚܼܙܐ ܛܠܢܝܼܬܗ ܒܓܘ ܡܝ̈ܐ. ܘܚܝܠܗ ܒܝܢܬ݀ ܓܠ̈ܠܐ. ܘܕܘܪ̈ܟܬܗ ܥܠ ܚܨܐ ܕܡܚܫ̈ܘܼܠܐ. ܐܡܣܼܪ ܗܘܢܐ ܝܿܩܕ ܒܪܚܼܡܬܗ ܘܫܘܪ ܘܥܠ ܠܓܘ ܝܡܐ. ܐܬܢܘܓ ܒܝܢܬ݀ ܓܠ̈ܠܐ. ܐܫܬܩܦ ܒܝܢܬ݀ ܡܚܫ̈ܘܼܠܐ. ܠܐ ܫܦܠܘܼܗܝ ܛܘܼܪ̈ܦܐ. ܘܠܐ ܬܗܝܼܘܗܝ ܡܡ̈ܘܼܠܐ. ܚܙܼܐ ܐܘܼܪ̈ܚܬܗ ܒܓܘ ܝܡ̈ܡܐ. ܘܫܒܝܼܠ̈ܘܗܝ ܒܡܝ̈ܐ ܣܿܓܝ̈ܐܐ. ܥܡܼܕ ܒܥܘܼܡ̈ܩܐ ܘܢܚܬ ܠܬܗ̈ܘܼܡܐ. ܐܫܼ̣ܚ ܥܩܼܒ̈ܬܗ ܒܬܚ̈ܬܝܬܗܘܢ ܕܬܗ̈ܘܼܡܐ ܟܕ ܡܘܠܕ ܘܡܪܒܐ ܘܡܬܪܣܐ ܘܡܛܟܣ ܠܟܿܠܗ ܪ̈ܚܫܐ ܕܒܥܘܼܡ̈ܩܐ. ܚܙܼܝܗܝ ܬ݀ܡܢ ܓܠܿܦ ܛܒ̈ܥܐ ܛܒ̈ܐ ܘܟܐܦ̈ܝ ܫܘ̄. ܟܕ ܚܿܫܠ ܡܪ̈ܓܢܝܬܐ ܫܒܝܼܚ̈ܬܐ. ܚܼ؛ܐ ܫܘܼܦܪܗ ܒܟܝܿܢܗܘܢ. ܘܙܝܼܘܗ ܒܐܦ̈ܝܗܘܢ. ܢܚܼܬ ܠܗ ܗܘܢܐ ܠܬܼ̇ܬ ܡܼܢ ܫܬܐܣ̈ܝ ܬܒܝܠ. ܚܙܼܐ ܕܪ̈ܥܘܗܝ ܟܕ ܛܥܝܼܢܝܢ ܠܒܪܝܬܗ. ܘܚܝܠܗ



Page 77



ܟܕ ܡܣܡܟ ܠܗܿ ܕܠܐ ܬܨܠܐ ܠܚܕ ܡܼܢ ܓܒ̈ܝܢ. ܣܠܩ ܡܼܢ ܬ݀ܡܢ ܟܕ ܒܿܥܐ ܠܗ ܝܩܕ ܘܡܫܼܬܠܗܒ ܒܪܚܼܡܬܗ. ܣܦܝܼܦ ܘܪܗܝܼܒ ܘܚܦܝܼܛ ܘܪܗܿܛ ܒܬܪ ܥܩܼܒ̈ܬܗ. ܠܐ ܐܬܼܟܠܝܼ ܡܼܢ ܝܡܡ̈ܐ. ܘܠܐ ܐܬܼܥܘܟ ܡܼܢ ܓܠ̈ܠܐ. ܘܠܐ ܦܼܫ ܒܬܗܘܼ̈ܡܐ. ܫܪܝ ܠܡܼܣܩ ܘܠܡܼܬܥܠܝܘܼ ܡܼܢ ܐܪܥܐ ܒܒܥܬܗ. ܣܼܩ ܢܫܡܼܬܗ ܡܼܢ ܐܐܪ. ܚܙܼܐ ܡܦܬܟܘܼܬ݀ ܨܘܼܪ̈ܬܗ ܒܓܼܢܣ̈ܐ ܕܦܪ̈ܬܐ. ܨܘܒܥܢ̈ܘܗܝ ܒܓܦܼ̈ܐ. ܓܘܢ̈ܘܗܝ ܒܩܢܘܼܡܐ. ܢܘܼܨܪ̈ܬܗ ܡܼܢ ܩ̈ܠܐ. ܠ̈ܥܼܙܘܗܝ ܒܠ̈ܫܼܢܐ. ܬܫܒ̈ܚܬܗ ܡܼܢ ܟܠ ܓܢܼܣ̈ܐ. ܚܼܙܐ ܬܘܼܒ ܛܠܢܝܼܬܗ ܒܥܢ̈ܢܐ. ܫܦܼ̈ܥܐ ܘܪ̈ܣܝܼܣܐ ܕܪܕܝܢ ܡܼܢ ܡܒܘܼܥ̈ܘܗܝ. ܐܝܼܕ̈ܘܗܝ ܕܚܿܫ̈ܠܢ ܐܣܦܝܼܪܗ ܕܒܪܕܐ. ܡܫܒ̈ܘܗܝ ܕܡܩܫ̈ܝܢ ܡܝ̈ܐ. ܘܡܚ̈ܬܢ ܬܠܓܐ ܐܝܟ ܥܡܪܐ. ܘܪܡܝܢ ܓܠܝܼܕܐ ܐܝܟ ܦ̈ܬܐ. ܩܠ̈ܘܗܝ ܥܫܝܼ̈ܢܐ ܒܪ̈ܥܡܐ. ܢܘܗܪܗ ܥܙܝܼܙܐ ܒܒܪ̈ܩܐ. ܐܬܪ ܕܘܼܪ̈ܟܬܗ ܥܠ ܚܨܐ ܕܥܢ̈ܢܐ. ܙܗܪܐ ܕܩܫܼܬܗ ܒܝܢܬ݀ ܫܦܼ̈ܥܐ. ܣܠܼܩ ܬܘܼܒ ܘܐܬܼܥܠܝܼ ܗܘܢܐ ܚܨܝܼܦܐ ܝܿܩܕ ܒܪܚܡܬ݀ ܡܪܗ ܚܼܙܐ ܠܫܡܝ̈ܐ ܕܡܫܬܥܝܢ ܫܘܼܒܚܗ. ܘܠܪܩܝܼܥܐ ܕܡܚܙܐ ܥܒܿܕ ܐܝܼܕ̈ܘܗܝ. ܚܙܼܐ ܨܘܼܪ̈ܬܗ ܒܫܡܫܐ. ܢܘܼܗܪܗ ܒܙܠ̈ܝܼܩܘܗܝ. ܚܝܠܗ ܒܚܡܝܼܡܘܼܬܗ. ܨܒܝܿܢܗ ܒܡܥܒܕܢܘܼܬܗ. ܘܐܟܚܕܐ ܠܡܐܡܪ܆ ܠܗܿ ܠܕܡܘܼܬܗ ܘܠܝܘܼܩܢܗ ܬ݀ܡܢ. ܘܐܟܙܢܐ ܕܫܡܼܫܐ ܡܬܚܙܝܢ ܒܗ ܬܠܬܐ ܫܪ̈ܒܝܢ. ܗ̄ ܐܣܦܝܼܪܗ܆ ܒܕܡܘܼܬ ܗܘܢܐ ܐܒܐ. ܘܨܡ̈ܚܘ̄܆ ܐܝܟ ܡܠܼܬܐ ܕܡܼܢ ܗܘܢܐ ܐܝܼܬܘ̄ ܒܪܐ ܝܼܚܝܕܝܐ. ܘܚܡܝܼܡܘܼܬܗ܆ ܐܝܟ ܪܘܼܚܐ ܘܚ̈ܝܐ ܕܒܗܘܢܐ ܘܡܠܼܬܐ ܕܐܝܼܬܘ̄ ܪܘܼܚܐ ܩܕܝܼܫܐ. ܗܿܟܢ ܡܼܬܚܙܝܐ ܒܗ ܗܼܝ ܬܠܝܼܬܝܘܬܐ ܚܕܢܝܬܐ ܣܓܝܼܕܬܐ ܘܡܫܒܚܬܐ. ܚܕ ܡܪܝܐ ܐܚܝܼܕ ܟܘܠܐ. ܚܙܼܐ ܬܘܼܒ ܨܡܼܚ̈ܘܗܝ ܒܣܗܪܐ. ܙܠ̈ܓܘܗܝ ܢܗܝܷܪ̈ܐ ܒܟܘܟܒ̈ܐ. ܢܿܡܘܿܣܗ ܒܡܘܙܠܬܐ. ܡܙܝܼܥܢܘܼܬܗ ܘܪܡܼܙܗ ܒܟܪܘܼܟܝܐ ܕܟܘܟܒ̈ܐ ܕܫܡܝ̈ܐ. ܪܒܘܼܬܐ ܕܚܝܠܗ ܒܫܡ̈ܝ ܫܡ̈ܝܐ ܥܠ̈ܝܼܐ. ܘܟܕ ܬܡܿܢ ܠܥܠ ܡܕܝܪ ܗܘܢܐ. ܘܚܙܼܝܗܝ ܠܚܒܝܼܒܐ ܕܟܿܠܗ ܨܘܼܪܬܗ ܘܕܡܘܼܬܗ ܘܝܘܩܢܐ ܕܫܘܼܒܚܗ ܘܙܝܼܘܐ ܕܪܒܘܬܗ ܬܡܿܢ ܐܝܼܬܘܗܝ. ܐܕܝܼܩ ܡܼܢ ܬ݀ܡܢ ܡܼܢ ܗܿܘ ܪܘܡܐ ܡܥܠܝܐ ܘܚܪ ܒܬܗܘܼܡ̈ܐ ܬܚܬ̈ܝܐ. ܘܐܨܕ ܠܬܼܚܬ ܡܼܢ ܫܬܐܣ̈ܝ ܬܐܒܝܠ. ܘܗܼܘ ܟܕ ܗܼܘ ܚܝܠܐ ܘܥܘܼܫܢܐ ܕܪܒܘܼܬܗ ܬ݀ܡܢ ܐܝܼܬܘܗܝ ܘܛܥܝܢ ܠܫܬܐܣ̈ܝ ܥܿܠܡܐ. ܘܣܡܝܼܟܝܢ ܕܪ̈ܥܘܗܝ ܠܐܣ̈ܝ ܬܒܝܠ. ܘܟܿܠܗ ܠܬܼܚܬ ܘܟܿܠܗ ܠܥܼܠ. ܟܿܠܗ ܠܓܘ ܘܟܿܠܗ ܠܒܪ. ܟܿܠܗ ܒܝܡܐ ܘܟܿܠܗ ܒܝܒܫܐ. ܟܿܠܗ ܠܓܘ ܒܚܠ̈ܝܼܠܝܗܿ ܕܐܪܥܐ. ܘܒܓܘ ܐܛܝܼܡܘܼܬܐ ܕܫܘܼ̈ܥܐ ܘܛܪ̈ܢܐ. ܘܠܓܘ ܒܠܒܐ



Page 78



ܕܟܐܦ̈ܐ ܘܕܩܝܣ̈ܐ ܘܕܥܣܼܒ̈ܐ ܘܕܗܒ̈ܒܐ. ܘܗܼܘ ܟܕ ܗܼܘ ܙܝܼܘܐ ܕܐܦ̈ܝܗܘܢ. ܘܫܘܼܦܪܐ ܕܓܘܢ̈ܝܗܘܢ ܘܗܼܘ ܠܬܚܼܬ ܡܼܢ ܐܪܥܐ. ܘܗܼܘ ܟܕ ܗܼܘ ܠܥܼܠ ܡܼܢ ܐܪܥܐ. ܗܼܘ ܐܝܼܬܘ̄ ܣܘܩܐ ܕܐܐܪ. ܘܗܼܘ ܐܝܼܬܘܗܝ ܢܘܼܗܪܗ ܘܗܼܘ ܡܙܝܼܥܢܗ. ܘܗܼܘ ܐܝܼܬܘܗܝ ܡܘܠܕܢܐ ܘܡܪܒܝܢܐ ܘܡܦܪܚܢܐ ܕܥܘܦܐ ܕܫܡܝܐ. ܘܗܼܘ ܐܝܼܬܘ̄ ܡܨܝܪܢܗܘܢ ܘܨܘܼܒ̈ܥܢܐ ܫܒܝܼܚ̈ܐ ܕܓܦ̈ܝܗܘܢ. ܗܼܘ ܐܝܼܬܘ̄ ܒܟܢܘܫܝܐ ܕܥܢ̈ܢܐ. ܘܟܿܠܗ ܒܪܛܝܼܒܘܼܬܐ ܕܪ̈ܣܝܣܝܗܘܢ. ܟܿܠܗ ܒܪܩܝܼܥܐ ܘܟܿܠܗ ܒܡܘܙܠܬܐ. ܟܿܠܗ ܒܟܘܟ̈ܒܐ ܘܦܫܝܼܛ ܥܡ ܙܠ̈ܓܝܗܘܢ. ܟܿܠܗ ܒܫܡܿܝܐ ܘܒܫܡܝ ܫܡܿܝܐ ܟܿܠܗ܀ ܘܟܕ ܡܬܒܩܐ ܒܗ ܗܘܢܐ ܒܥܒܘܼܕܐ ܠܐ ܡܣܼܬܝܟܢܐ ܘܠܐ ܡܼܬܕܪܟܢܐ ܕܟܿܠܗ ܒܟܿܠ ܕܘܟ ܐܝܼܬܘ̄ ܠܐ ܡܬܦܣܩܢܐܝܼܬ. ܘܠܟܿܠ ܟܪ ܕܚܿܐܪ ܘܡܬܒܩܐ. ܬ݀ܡܢ ܗܼܝ ܛܠܢܝܼܬܗ. ܘܐܬܪ ܥܩܒ̈ܬܗ ܘܕܘܪ̈ܟܬܗ. ܒܟܿܠ ܕܘܼܟ ܝܨܝܼܦܘܼܬܗ ܘܡܦܪܢܣܢܘܼܬܗ. ܠܟܿܠ ܩܪܝܼܒ ܘܥܡ ܟܿܠ ܐܝܼܬܘܗܝ. ܘܒܓܘ ܟܿܠ ܘܨܝܼܕ ܟܿܠ. ܘܒܟܿܠ ܕܘܼܟ. ܘܠܐ ܡܣܼܬܝܟ ܘܠܐ ܡܬܕܪܟ. ܘܠܐ ܡܬܼܠܒܟ ܘܠܐ ܡܬܼܡܫܚ ܘܠܐ ܡܬܼܟܠܐ ܘܠܐ ܡܩܘܐ. ܐܝܟ ܪܥܡܐ ܢ݀ܗܡ ܩܿܠܗ ܘܐܝܟ ܒܪܩܐ ܩܠܝܼܠ ܘܡܪܕ ܡܼܢ ܚܙܿܬܐ. ܐܝܟ ܢܫܡܬܐ ܩܪܝܼܒ. ܘܐܝܟ ܣܘܦ̈ܐ ܡܒܥܕ. ܘܐܝܟ ܒܐܝܼܕܐ ܡܣܬܼܒܪ. ܘܐܝܟ ܥܠܥܠܐ ܡܫܢܐ. ܗܼܘ ܩܪܝܼܒ ܘܝ݀ܨܦ ܘܡܦܪܢܣ. ܘܗܼܘ ܡܨܝܒ ܡܙܘܢܐ ܕܟܿܠ ܘܡܛܝܼܒ. ܗܼܘ ܢ݀ܛܪ ܘܡܫܘܙܒ ܘܗܼܘ ܡܬܪܣܐ ܘܡܪܒܐ. ܗܼܘ ܡܝܬܐ ܟܿܠ ܠܗܘܿܝܐ. ܘܡܐܚܐ ܘܡܕܒܪ. ܘܗܼܘ ܫܿܩܠ ܪ̈ܘܼܚܬܐ ܘܡܡܝܬ ܘܕܒܿܪ ܐܝܟ ܕܨܒܿܐ. ܘܟܕ ܒܗܿܠܝܢ ܟܿܠܗܝܢ ܚܿܙܐ ܠܗ ܗܘܢܐ. ܘܡܼܬܒܩܐ ܒܗ ܕܠܐ ܡܬܼܠܒܟ ܘܠܐ ܡܼܣܬܝܟ. ܬܡܿܗ ܘܬܗܿܪ ܘܡܬܕܡܪ ܘܡܬܼܒܠܗܐ. ܒܥܡܝܼܩܘܼܬ ܕܝܢ̈ܘܗܝ ܠܐ ܡܬܕܪ̈ܟܢܐ ܘܠܐ ܡܬܬܡܝܼܫ̈ܢܐ. ܘܠܐ ܡܬܥܩ̈ܒܢܐ. ܐܝܟܢ ܠܟܿܠ ܩܪܝܼܒ ܘܡܦܪܢܼܣ ܘܒܟܿܠ ܐܝܬܘܗܝ ܘܡܕܒܪ. ܘܥܠ ܟܿܠ ܒܛܝܼܠ ܠܗ ܘܡܢܛܪ. ܗܕܐ ܡܚܫܒܬܐ ܘܚܙܼܬܐ ܕܬܕܡܘܼܪܬܐ ܘܬܼܗܪܐ ܘܬܡܼܗܐ ܕܒܦܘܼܪ̈ܢܣܘ̄ ܡ̈ܠܝܝ ܚܟܼܡܬܐ ܘܝܕܥܬܐ ܕܒܪܘܝܐ. ܡܬܼܐܡܪܐ ܡܼܢ ܓܡܝܼܪ̈ܝ ܒܚܟܼܡܬܐ ܪܘܼܚܢܝܿܬܐ ܬܐܘܪܝܐ ܕܕܝܼܢܐ ܘܕܒܛܝܼܠܘܼܬܐ. ܐܘܟܝܼܬ ܕܡܦܪܢܣܘܼܬܐ ܘܟܕ ܗܘܢܐ ܡܕܡܝ ܒܥܒܘܕܗ. ܬܘܼܒ ܠܟܐ ܘܠܟܐ ܛܐܿܣ ܘܡܬܟܪܟ ܒܒܥܬܗ ܕܚܒܝܼܒܐ ܘܪܚܝܼܡܐ ܘܡܪܐ ܛܒܿܐ ܘܡܫܠܗܼܒ ܠܟܿܠ ܒܪܚܡܼܬܗ. ܘܐܝܟ ܟܝܿܢܗ ܩܠܝܼܠܐ ܠܟܿܠ ܟܪ ܦܿܪܚ ܘܠܐ ܡܬܼܟܠܐ. ܛܐܿܣ ܘܪܗܿܛ ܘܠܐ ܡܬܠܒܟ ܘܠܐ ܡܩܘܐ ܝܬܝܪ ܡܼܢ ܪܘܼܚܐ ܩܠܝܼܠܐ ܠܟܿ ܟܕ ܦܿܪܚ ܘܠܐ ܡܬܼܟܠܐ. ܛܐܿܣ ܘܪܗܿܛ ܘܠܐ ܡܬܠܒܟ ܘܠܐ ܡܩܘܐ ܝܬܝܪ ܡܼܢ ܪܘܼܚܐ ܪܕܐ ܘܡܣܪܗܒ. ܘܐܝܟ ܒܪܩܐ ܩܠܝܼܠ ܘܠܐ ܡܫܼܬܘܚܪ. ܠܐ ܐܬܼܟܠܝܼ ܒܒܪܝܼܬܐ ܗܕܐ ܘܠܐ ܐܬܠܒܟ



Page 79



ܨܝܕ ܡܬܚܙ̈ܝܢܝܬܐ. ܠܐ ܩܘܝܼ ܠܘܬ݀ ܡܬܪ̈ܓܢܝܬܐ. ܘܡܛܠ ܕܟܝܿܢܗ ܐܝܼܬܘ̄ ܪܘܼܚܢܝܐ ܘܐܝܟ ܐܘܣܝܐ ܕܡܠܐܟ̈ܐ. ܠܬܡܿܢ ܣܟ ܐܦ̈ܘܗܝ ܠܡܼܣܩ ܒܒܥܬܗ ܕܫܦܝܼܪܐ. ܚܼܙܐ ܫܒܝܼܠ̈ܘܗܝ ܒܡܪ̈ܘܡܐ ܥ̈ܠܼܝܐ. ܘܕܘܼ̈ܟܬܗ ܠܥܼܠ ܡܼܢ ܟܠܗܘܿܢ ܫܡ̈ܝܐ ܘܫܡ̈ܝ ܫܡ̈ܝܐ ܡܬܼܚܙܝܢ̈ܐ ܘܠܐ ܡܬܼܚ̈ܙܝܢܐ. ܣܠܼܩ ܘܐܬܼܥܠܝܼ ܠܡܪ̈ܘܡܐ. ܓܕܠ ܘܡܼܛܐ ܠܡܕܝܪ̈ܐ ܠܐ ܡܬܼܡ̈ܫܚܢܐ. ܛܣܼ [ܘܦܪܼܚ ܘܫܼܪܐ ܒܝܢܬ ܟܢ̈ܫܐ ܥ̈ܠܝܐ. ܢܩܼܫ] ܘܦܬܼܚ ܘܥܠ ܘܠܐ ܐܬܟܠܝܼ ܠܡܕܝܼܢܬ݀ ܪ̈ܘܼܚܢܐ ܘܐܬܼܚܠܛ ܒܓܘܼܕ̈ܐ ܕܪ̈ܘܼܚܢܐ. ܐܬܼܗܦܟ ܒܝܢܬ݀ ܐܘܣ̈ܝܐܣ ܕܚܝܠ̈ܘܬܐ ܫܡ̈ܝܢܐ. ܗܿܠܟ ܒܝܢܬ݀ ܬܐܓܡ̈ܐ ܝܩܘ̈ܕܐ. ܫܪܝ ܒ݀ܥܐ ܘܡܥܩܒ. ܘܡܐܨܕ ܘܡܫܐܠ. ܥܠ ܗܿܘ ܠܐ ܡܼܬܚܙܝܢܐ. ܥܠ ܗܿܘ ܠܐ ܡܬܥܩܒܢܐ. ܥܠ ܗܿܘ ܠܐ ܡܬܼܕܪܟܢܐ. ܠܐ ܝܩܕ ܡܼܢ ܓܘܙܠܬܐ. ܠܐ ܐܬܚܪܟ ܡܼܢ ܓܘܼܡܪ̈ܐ ܕܫܠܗܒܝܼܬܐ. ܠܐ ܣܦܼ ܘܐܬܼܛܠܩ ܡܼܢ ܢܒܪܫܬܐ ܕܚܝܼܠܬܐ. ܠܐ ܙ݀ܥ ܡܼܢ ܣܼܕܪ̈ܝܗܘܢ . ܘܠܐ ܟܘܼܙ ܡܼܢ ܛܟܼܣ̈ܝܗܘܢ. ܠܐ ܕܚܼܠ ܡܼܢ ܬܐܓܡ̈ܝܗܘܢ. ܘܠܐ ܐܬܼܥܘܪ ܡܼܢ ܙܝܼܘܐ ܪܒܐ ܕܙܠܝܼܩ̈ܝܗܘܢ. ܐܘ̃ ܚܘܼܒܐ ܟܡܐ ܝܿܨܝܼܦ ܐܢܡܬ܆ ܘܕܬܫܼܠܐ ܠܐ ܝܿܕܥ ܐܢܡܬ. ܠܐܝܟܐ ܐܣܩܬ݀ ܠܗܘܢܐ ܒܪܝܐ ܘܥܒܝܼܕܐ܆ ܒܒܥܬܗ ܕܒܪܘܝܐ. ܘܥܒܘܕܐ. ܠܐܝܟܐ ܐܬܥܠܝܬ݀. ܠܐܝܟܐ ܐܬܪܡܼܪܬ. ܐܝܟܢ ܐܬܚܝܠܼܬ ܘܐܬܝܼܬ ܠܗܿܪܟܐ. ܐܝܟܢ ܐܡܼܪܚܬ ܘܫܘܼܪܬ ܠܡܼܥܠ ܠܐܬܪܐ ܕܪ̈ܘܚܢܐ. ܐܝܟܢ ܐܚܨܦܬ ܘܐܬܼܠܒܒܬ ܠܡܒܼܥܐ ܠܗܿܘ ܟܝܢܐ ܛܘܼܒܬܢܐ ܘܠܐ ܒܪܝܐ. ܠܗܿܝ ܐܘܣܝܐ ܡܥܠܝܬܐ ܘܠܐ ܥܒܝܼܕܬܐ. ܠܗܿܝ ܐܝܼܬܘܼܬܐ ܡܬܘܼܡܝܬܐ ܘܠܐ ܡܼܬܕܪܟܢܝܼܬܐ. ܒܐܝܠܝܢ ܙܘ̈ܥܐ ܟܝ ܡܬܗܦܟ ܐܢܬ. ܘܒܐܝܢܐ ܟܝ ܛܟܼܣܐ ܩܿܐܡ ܐܢܬ. ܐܠܐ ܒܗܝ̄ܡ ܠܐ ܦܠܝܼܓܬܐ ܗܿܠܝܢ ܡܣܼܬܥܪ̈ܢ. ܒܣܒܪܐ ܫܪܝܼܪܐ ܗܿܠܝܢ ܡܬܼܒ̈ܥܝܢ ܒܚܘܼܒܐ ܓܡܝܼܪܐ ܠܐ ܡܘܡܬܢܐ ܗܿܠܝܢ ܡܬܬܼܡܪ̈ܚܢ ܥܼܠ ܠܗ ܗܘܢܐ ܟܕ ܡܚܙܩ ܒܬܠܬܐ ܫܼܪ̈ܝܢܐ ܠܐ ܡܬܼܒܙ̈ܥܢܐ. ܗܝܡܢܘܼܬܐ ܘܣܒܪܐ ܘܚܘܼܒܐ. ܘܫܪܐ ܒܝܢܬ݀ ܟܢܼ̈ܫܐ ܕܓܘܙܠܬܐ ܐܝܟ ܫܿܢܝܐ ܘܣܦܝܼܦܐ ܒܠܝܼܥ ܒܪܚܡܼܬܐ ܡܘܩܕܢܝܼܬܐ ܪܚܝܼܡ ܡܼܢ ܟܿܠ. ܘܚܒܝܼܒ ܡܼܢ ܟܿܠ. ܘܫܪܝܼ ܒܿܥܐ ܠܗ ܒܝܬ ܟܢܼܫ̈ܝܗܘܢ. ܥܠ ܠܡܕܝܢܬ݀ ܡܠܐܟ̈ܐ. ܐܘܪܝܼܫܠܡ ܫܡܿܝܢܝܼܬܐ ܒܝܬ ܡܥܡܪܐ ܕܪ̈ܘܼܚܢܐ. ܗܿܠܝܟ ܒܝܢܬ݀ ܫܘܼܩ̈ܝܗܿ. ܪܕܐ ܘܕܝܪ ܒܦܠ̈ܛܘܬܗܿ. ܦܓܥ̈ܢ ܒܗ ܒܢ̈ܬ ܐܘܪܝܼܫܠܡ ܗܕܐ. ܗ̄ ܚܝܠ̈ܘܬܐ ܫܡܝ̈ܢܐ. ܡܫܐܠ ܘܡܥܩܒ ܥܠ ܫܦܝܼܪܐ. ܚܙܼܐ ܝܘܼܩܢܗ ܥܠ ܦܪ̈ܨܘܦܝܗܘܢ. ܙܝܼܘܐ ܕܫܘܼܒܚܗ ܥܠ ܐܦ̈ܝܗܘܢ. ܙܘܥ̈ܘܗܝ ܒܠܒ̈ܘܬܗܘܢ. ܪ̈ܦܬܘܗܝ ܒܚܘܼܫܒ̈ܝܗܘܢ. ܩܠ̈ܘܗܝ ܒܦܘܡ̈ܝܗܘܢ.



Page 80



ܬܘܪ̈ܓܡܘܗܝ ܒܠ̈ܫܢܝܗܘܢ. ܢܥܡ̈ܬܗ ܒܓܓܪ̈ܬܗܘܢ. ܬܫܼܒ̈ܚܬܗ ܒܠ̈ܥܼܙܝܗܘܢ. ܒܘܼܪ̈ܟܬܗ ܬܫܡܼܫ̈ܬܗܘܢ. ܩܘܼܕܫ̈ܘܗܝ ܦܘܼܠܚܢܗܘܢ. ܨܒܝܿܢܗ ܥܒܕܝܗܘܿܢ. ܦܘܩܕ̈ܢܘ̄ ܢܛܘܪܘܬܗܘܢ. ܣܘܩܗ ܚܝ̈ܝܗܘܢ. ܩܢܘܼܡܗ ܬܘܼܪܣܗܘܢ. ܙܝܼܘܗ ܢܘܼܗܪܗܘܢ. ܬܫܒܘܿܚܬܗ ܐܝܼܩܪܗܘܢ. ܪܘܼܡܪܡܗ ܗܘܠ̈ܠܝܗܘܢ. ܥܡ ܟܿܠܗܘܢ ܡܼܬܚܙܐ. ܘܨܝܕ ܟܿܠܗܘܢ ܡܼܬܝܕܥ. ܐܒ ܟܿܠܗܘܢ ܐܝܼܬܘܗܝ. ܠܟܿܠܗܘܢ ܐܚܝܼܕ. ܒܟܿܠܗܘܢ ܡܼܬܡܠܠ. ܠܟܿܠܗܘܢ ܡܦܪܢܣ. ܠܟܿܠܗܘܢ ܡܕܒܪ ܡܼܢ ܟܿܠܗܘܢ ܡܣܼܬܓܕ. ܡܼܢ ܟܿܠܗܘܢ ܡܫܼܬܒܚ. ܡܼܢ ܟ݀ܠܗܘܢ ܡܼܬܬܘܕܐ. ܡܼܢ ܟܿܠܗܘܢ ܡܬܪܡܪܡ. ܘܡܬܼܩܠܣ ܘܡܼܬܒܪܟ ܘܡܼܬܩܕܫ ܘܡܼܬܢܨܪ ܘܡܼܬܗܿܠܠ. ܘܗܼܘ ܠܐ ܡܣܼܬܝܟ. ܘܒܕܘܟ ܠܐ ܡܟܬܪ ܘܠܚܙܬܗ ܠܐ ܡܩܘܐ. ܘܡܼܢ ܡܚܫܒܬܐ ܠܐ ܡܬܼܠܒܟ. ܘܟܕ ܚܙܼܐ ܗܘܢܐ ܠܟܿܠܗ ܙܝܼܘܐ ܕܪܒܘܼܬܗ ܒܓܘܕܐ ܩܕܡܝܬܐ ܐܘܟܝܼܬ ܛܟܼܣܐ ܕܣܕܪܐ ܕܥܕܬܐ ܕܡܠܐܟ̈ܐ. ܣܠܼܩ ܬܘܼܒ ܘܐܬܼܥܠܝܼ ܠܓܘܼܕܐ ܬܪܝܢܝܼܬܐ ܕܒܗܿ ܛܟܣܼܐ ܕܬܪܝܢ ܕܣܕܪܐ ܕܒܥܕܬܐ ܕܪ̈ܒܝ ܡܠܐܟ̈ܐ. ܘܗܿܐ ܬܘܼܒ ܟܿܠܗ ܗܼܕܪܐ ܕܫܘܼܒܚܗ ܥܡܗܘܢ ܘܒܝܢܬܗܘܿܢ ܘܥܠܝܗܘܢ. ܗܘܼ ܟܿܠܗ ܬܡܿܢ ܗܘܼܐ ܘܗܼܘ ܟܿܠܗ ܗܪܟܐ ܐܫܼܟܚܗ. ܟܕ ܡܼܢ ܬܡܿܢ ܠܐ ܫܢܝ ܒܟܝܿܢܗ ܠܐ ܐܫܼܬܚܠܦ. ܘܡܼܢ ܕܘܟ ܠܐ ܡܪܚܩ ܘܒܟܿܠ ܐܬܪ ܫܟܝܼܚ. ܬܘܼܒ ܐܬܥܠܝܼ ܠܛܟܼܣܐ ܬܠܝܼܬܝܐ ܕܐܪ̈ܟܐܣ ܥܠ̈ܝܬܐ ܕܣܕܪ̈ܐ ܕܪ̈ܝܼܫܢܘܬܐ. ܘܗܿܐ ܟܿܠܗ ܬ݀ܡܢ ܗܘܼܐ ܬܫܒܼܘܚܬܐ ܕܐܝܼܩܪܗ. ܘܝܘܼܩܢܐ ܕܫܘܼܒܚܗ ܥܠ ܐܦ̈ܝܗܘܢ. ܘܟܕ ܨܝܕ ܟܿܠܗܘܢ ܥܩܒ ܘܒܝܢܬ݀ ܟܿܠܗܘܢ ܐܬܟܪܟ ܗܘܢܐ ܚܨܝܼܦܐ ܒܚܘܼܒܐ ܝ݀ܩܘܕܐ. ܠܐ ܩܼܡ ܥܠܘܗܝ ܚܬܝܼܬܐܝܼܬ. ܘܠܐ ܐܬܼܠܒܟ ܡܢܼܗ. ܘܠܐ ܟܬܪ ܠܥܘܩܿܒܗ. ܠܐ ܐܬܕܪܟ ܠܡܚܫܒܬܗ. ܬܘܼܒ ܐܬܥܠܝܼ ܘܐܬܪܡܪܡ ܠܡܕܝܢܬܐ ܕܬܪ̈ܬܝܢ. ܥܠ ܠܥܕܬܐ ܬܪܝܢܝܬܐ. ܚܙܼܐ ܕܩܿܝܡܝܢ ܒܗܿ ܬܠܬ ܓܘܕ̈ܝܢ ܐܚܪ̈ܢܝܬܐ ܕܒܢ̈ܝ ܢܘܼܗܪܐ ܣܕܝܪ̈ܝܢ ܒܗܿ ܬܠܬܐ ܛܟܼܣ̈ܝܢ ܕܥܝܪ̈ܝ ܪܘܡܐ. ܫܘܠ̈ܛܢܐ ܘܡܪ̈ܘܬܐ ܘܚܝܠ̈ܘܬܐ. ܕܡܩܠܣܝܼܢ ܘܡܗܕܪܝܢ ܘܡܪܡܪܡܝܼܢ ܠܡܪܘܼܬܐ ܡܪܢܝܬܐ. ܡܬܝܼܕܥ ܒܩܘܼܠ̈ܣܝܗܘܿܢ ܚܒܝܼܒܐ. ܡܬܓܐܐ ܒܗܼܕܪ̈ܝܗܘܢ. ܡܙܕܝܚ ܒܪ̈ܘܡܪܡܝܗܘܢ. ܗܿܟܘܬ ܬܘܼܒ ܘܗܿܪܟܐ ܟܿܠܗ ܐܝܼܬܘ̄. ܘܒܟܿܠܗܘܿܢ ܡܬܼܝܼܕܥ. ܘܠܟܿܠܗܘܢ ܐܚܝܼܕ. ܡܕܒܪ ܘܡܦܪܢܼܣ. ܘܒܕܘܟ ܠܐ ܡܼܬܥܪܐ. ܘܒܐܬܪܐ ܠܐ ܡܣܬܝܟ. ܘܡܼܢ ܚܕ ܡܢܼܗܘܢ ܠܐ ܡܬܥܩܒ. ܬܘܼܒ ܐܬܚܝܠ ܘܐܬܚܙܩ ܡܼܬܥܪܐ. ܘܒܐܬܪܐ ܠܐ ܡܣܬܝܟ. ܘܡܼܢ ܚܕ ܡܢܼܗܘܢ ܠܐ ܡܬܼܥܩܒ. ܬܘܼܒ ܐܬܚܝܠ ܘܐܬܚܙܩ ܗܘܢܐ ܡܪܐܢܝܐ. ܣܠܼܩ ܘܐܬܪܡܪܡ ܠܓܘܼܕܐ ܥܠܝܬܐ. ܥܠ ܒܠܒܝܼܒܘܼܬܐ ܠܥܕܬܐ ܬܠܝܬܝܬܐ ܕܒܢ̈ܝ



Page 81



ܓܘܙܠܬܐ. ܚܙܼܐ ܬܘܼܒ ܬܡܿܢ ܬܠܬܐ ܣܕܪ̈ܝܢ ܪ̈ܣܡܝ ܢܘܼܪܐ. ܡܒܪܩ ܙܝܼܘܐ ܕܐܦ̈ܝܗܘܢ. ܘܢܬܪ̈ܢ ܓܘܼܡܪ̈ܐ ܡܼܢ ܐܒܪ̈ܝܗܘܢ. ܛܟܼܣܐ ܕܡ̈ܘܬܒܐ. ܘܐܚܪܢܐ ܕܣܪ̈ܦܐ ܫܬܝܼ̈ܬܝܼܝܼ ܓܦ̈ܐ. ܘܕܬܠܬܐ ܕܟܪ̈ܘܼܒܐ ܣܿܓܝ̈ܐܝ ܥܝ̈ܢܐ. ܠܟܿܗܘܢ ܐܦ̈ܐ ܘܓܝ̈ܓܠܐ ܕܫܠܗܒܝܼܬܐ. ܫܓܝܼܪܝܢ ܒܢܘܪܐ. ܡܬܼܢܒܪܫܝܢ ܒܓܘܙ̈ܠܬܐ. ܩܕܡܝ̈ܐ ܡܗܠܠܝܢ. ܬܪ̈ܝܢܐ ܡܩܕܫܝܢ. ܬܠ̈ܝܼܬܝܐ ܡܒܪܟܝܢ. ܣܠ̈ܩܢ ܟܿܠܗܝܢ ܬܫܒܚ̈ܬܐ ܕܩܕܡ̈ܝܐ ܘܡܼܨ̈ܥܝܐ ܠܓܘܕܐ ܗܕܐ ܬܠܝܼܬܝܐ ܡܟ̈ܢܫܝܢ ܟܿܠܗܝܢ ܬܘܕ̈ܝܬܐ ܘܗܕܪ̈ܐ ܘܩܘܼܠ̈ܣܐ ܘܪܘܡܪ̈ܡܐ ܘܗܘܼ̈ܠܠܐ ܘܩܘܕܫ̈ܐ. ܘܚܠܝܼܛܝܢ ܒܒܘܼܪ̈ܟܬܐ ܕܟܪ̈ܘܼܒܐ ܗܿܢܘܢ ܕܠܥܠ ܡܼܢ ܚܨܝ̈ܗܘܢ ܡܛܟܣܐ ܘܣܝܼܡܐ ܒܙܝܼܘܐ ܪܒܐ ܘܬܫܒܘ̄ ܡܪܟܒܬܐ ܗܿܝ ܡܪܢܝܬܐ. ܒܗܿ ܟܕܝܢܢ ܚܝ̈ܘܬܐ ܕܚܝܼܠ̈ܬܐ ܘܡܠ̈ܠܬܐ ܡܢܿܒܪ̈ܫܬ݀ ܒܢܘܼܪܐ ܠܐ ܗܘܼܢܝܬܐ. ܘܠܥܼܠ ܡܼܢܗܿ ܫܘܼܒܚܐ ܕܠܐ ܡܬܡܠ. ܙܝܼܘܐ ܕܠܐ ܡܼܬܦܫܩ ܢܘܼܗܪܐ ܕܠܐ ܡܣܼܬܝܟ. ܐܬܪܐ ܗܿܘ ܕܠܝܬ ܠܗ ܕܡܘܼܬܐ. ܕܘܼܟܬܐ ܗܿܝ ܠܐ ܡܬܼܬܕܝܼܫܢܝܼܬܐ ܠܗܘܢܐ ܥܒܝܼܕܐ. ܠܐ ܡܬܕܪܟܢܝܼܬܐ ܠܡܚܫܒܬܐ. ܬܡܿܢ ܐܬܼܒܠܗܝܼ ܗܘܢܐ. ܐܬܕܘܕ ܪܥܝܿܢܐ ܬ݀ܡܗ ܡܕܥܐ. ܒܛܼܠܘ ܚܘܼܫ̈ܒܐ. ܫܠܝܼܘ ܙܘ̈ܥܐ. ܐܫܼܬܬܩܘ ܡܠ̈ܝܼܠܐ. ܥܦܼܬ݀ ܡܠܼܬܐ. ܩܼܡ ܬܚܘܼܡܐ ܠܐ ܡܬܼܥܒܪܢܐ. ܐܬܡܨܥ ܣܝܿܓܐ ܠܐ ܡܼܬܬܪܥܢܐ. ܐܬܪܐ ܗܿܘ ܕܟܪܝܼܟ ܠܗ ܫܘܼܪܐ ܠܐ ܡܼܬܚܣܢܢܐ. ܣܝܼܡܝܼܢ ܥܠܘ̄ ܬܪ̈ܥܐ ܠܐ ܡܼܬܦܬܚ̈ܢܐ. ܩܿܐܡ ܥܠܝܗܘܢ ܢܿܛܘܼܪܐ ܥܝܼܪܐ ܕܠܐ ܢܿܐܡ ܘܠܐ ܕܿܡܟ. ܐܚܝܼܕ ܪܘܼܡܚܐ ܕܚܝܼܠܬܐ. ܘܠܒܝܼܟ ܫܢܢܐ ܡܠܝܬ݀ ܙܿܘܥܬܐ ܕܡܗܦܟܐ ܕܚܝܼܠܐܝܬ ܒܬܗܼܪܐ ܪܒܐ ܘܕܘܼܡܪܐ ܡܿܠܐܼ ܪܥܼܠܐ ܕܠܐ ܬܥܘܼܠܝ ܠܬܡܿܢ ܡܚܫܒܬܐ. ܘܠܐ ܬܕܪܘܼܟܝ ܒܐܬܪܐ ܗܿܘ ܡܠܼܬܐ ܕܥܘܩܿܒܐ. ܕܚܝܼܠ ܐܬܪܐ ܘܙܝܼܥ ܫܘܼܠܛܢܐ. ܬܡܿܢ ܫܪܐ ܫܬܼܩܐ ܪܒܐ. ܡܡܠܟ ܬܗܼܪܐ ܠܐ ܡܬܼܡܠܠܢܐ. ܠܐ ܫܠܝܼܛ ܘܠܐ ܡܦܼܣ ܠܗ ܠܙܘ̈ܥܝ ܡܚܫܒܬܐ ܠܡܕܪܟ ܒܐܬܪܐ ܗܿܢܐ ܠܐ ܐܝܢܝܐ. ܘܠܐ ܟܡܢܝܐ. ܘܠܐ ܡܼܬܕܪܟܢܐ. ܘܠܐ ܡܼܬܩܪܒܢܐ. ܘܟܕ ܩܼܡ ܗܘܢܐ ܘܬܗܪ ܘܪܬܝܼܬ ܘܡܒܠܗܝ. ܘܙܿܐܥ ܘܡܫܬܼܩ. ܘܕܚܝܼܠ ܘܪܥܠ ܘܡܕܘܕ. ܬܘܼܒ ܣܡܟܘܼܗܝ ܪ̈ܚܡܐ ܘܐܬܚܝܠ. ܒܗܿܝ ܕܠܘ ܟܕ ܡܥܩܼܒ ܐܡܼܪܚ. ܘܠܐ ܟܕ ܒܿܨܐ ܐܚܼܨܦ. ܘܠܐ ܟܕ ܕܪܫ ܐܫܼܬܥܠܝܼ. ܐܠܐ ܒܗܝܡܢܘܬܐ ܐܫܬܪܪ ܒܣܒܪܐ ܐܬܠܒܒ. ܒܚܘܼܒܐ ܐܬܚܙܩ. ܘܡܼܢ ܬܡܿܢ ܡܼܢ ܪܘܡܐ ܠܐ ܡܼܬܡܫܚܢܐ. ܡܼܢ ܗܿܘ ܐܬܪܐ ܡܥܠܝܐ. ܡܼܢ ܗܿܝ ܕܘܼܟܬܐ ܠܐ ܡܬܬܕܝܼܫܢܝܼܬܐ. ܐܛܝܪ ܗܘܢܐ ܚܙܼܬܗ ܘܓܕܠ ܘܢܚܼܬ ܥܕܡܐ ܠܥܘܼܡܩ̈ܐ ܬܚ̈ܬܝܐ. ܐܬܟܪܟ ܒܟܿܠܦ̈ܢܝܢ. ܘܚܕܪ ܒܟܿܠ ܣܘܦ̈ܝܢ. ܘܐܨܕ ܘܚܼܙܝܗܝ ܒܟܿܠ ܐܬܪ ܘܒܟܿܠ ܕܘܼܟ. ܟܿܠܗ ܐܝܟ ܕܐܝܼܬܘܗܝ ܕܠܐ ܫܘܼܢܝ ܘܕܠܐ ܙܘܼܥܙܥ ܘܕܠܐ ܫܘܼܚܠܦ ܘܗܐ ܬܘܼܒ



Page 82



ܟܿܠܗ ܒܟܿܠܗܝܢ ܥܕ̈ܬܐ ܕܪ̈ܘܼܚܢܐ. ܘܒܟܿܠܗܘܢ ܬܐܓܡ̈ܐ ܠܐ ܗܘܼܠ̈ܢܝܐ. ܘܥܡ ܟܿܠܗܘܢ ܣܼܕܪ̈ܐ ܕܢܘܼܪܐ ܠܐ ܗܘܼܠܢܝܿܬܐ ܘܪܘܼܚܐ ܠܐ ܓܫܝܼܡܬܐ ܒܢ̈ܝ ܓܘܙܠܬܐ. ܘܟܿܠܗ ܫܘܼܒܚܐ ܕܐܝܼܩܪܗ ܠܥܼܠ ܡܼܢ [ܡܪܟܒܬܐ. ܙܝܘܐ ܕܪܒܘܬܗ ܠܥܠ ܡܢ] ܬܪܘܢܘܣ ܡܥܠܝܐ. ܗܼܕܪܐ ܕܬܫܒܘܚܬܗ܆ ܠܥܼܠ ܡܼܢ ܟܘܼܣܝܐ ܕܚܝܼܠܐ ܕܪܒܘܬܐ. ܘܟܕ ܩܿܐܡ ܗܘܢܐ ܘܡܒܠܗܝ ܬܗܝܼܪ ܘܡܫܬܼܩ܆ ܒܛܝܼܠ̈ܢ ܡܚܫܒ̈ܬܗ. ܫܿܠܝܢ ܙܘܥ̈ܘܗܝ. ܫܟܘܼܬܝܢ ܚܘܫܒ̈ܘܗܝ. ܘܗܿܐ ܡܼܢ ܫܝܠ ܩܿܠܐ ܠܐ ܗܘܼܠܢܝܐ ܐܫܬܡܥ ܠܗ. ܪܡܼܙܐ ܕܚܝܼܠܐ ܠܚܼܫ ܒܐܕܢ̈ܘܗܝ. ܡܠܼܬܐ ܪܘܚܢܿܝܬܐ ܠܥܙܬ݀ ܠܗ. ܟܕ ܚܠܝܐ ܘܒܣܝܼܡܐ ܘܡܠܝܐ ܠܘܒܒܐ ܘܡܚܝܠܐ ܬܪܥܝܬܐ ܕܠܐ ܬܬܛܠܩܝ ܢܫܡܬܐ ܡܼܢ ܕܚܠܬܐ. ܕܠܐ ܡܼܬܥܩܒ ܒܪܘܝܐ. ܘܠܐ ܡܬܕܪܟ ܥܒܘܼܕܐ. ܠܐ ܡܼܬܦܫܩ ܐܝܼܬܝܐ ܡܬܘܼܡܝܐ. ܠܐ ܡܬܗܘܢܢ ܗܿܘ ܕܐܝܼܬܘܗܝ ܐܡܝܼܢܐܝܼܬ. ܗܿܝ ܕܠܗ ܦܐܝܐ ܘܙܕܿܩܐ ܘܡܬܬܚܝܼܒܐ. ܬܫܒܘܼ̇ܬܐ ܘܬܘܕܝܬܐ ܘܣܓܕܬܐ. ܡܼܢ ܟ݀ܠܗܘܢ ܒܪ̈ܝܐ ܘܥܒܝܼܕ̈ܐ. ܡܬܼܝܕ̈ܥܢܐ ܘܡܬܪ̈ܓܫܢܐ. ܘܡܢ̈ܦܫܐ ܘܠܐ ܡܢܦ̈ܫܐ. ܪ̈ܓܘܫܐ ܘܠܐ ܪ̈ܓܘܫܐ. ܒܟܿܠܙܒܢ ܘܠܥ̈ܠܡܝ ܥ̈ܠܡܐ ܐܡܝܢ.. ܘܒܗܿܠܝܢ ܫܠܡ ܩܦܠܐܘܢ ܕܥܣܪܐ ܒܝܕ ܐܠܗܐ ܕܚܝܠ ܘܥܕܪ.

ܫܠܡ ܡܐܡܪܐ ܩܕܡܝܐ ܕܥܠ ܝܕܥܬܐ ܕܫܪܪܐ ܕܐܝܼܬ ܒܗ ܩܦ̈ܠܐܐ ܥܣܪܐ.

ܬܘܼܒ ܥܡ ܐܠܗܐ ܕܡܚܟܡ ܟܿܬܒܝܼܢܢ ܡܐܡܪܐ ܕܬܪܝܢ ܕܥܠ ܝܕܥܬܐ ܕܫܪܪܐ. ܕܐܝܼܬ ܒܗ ܩܦ̈ܠܐܐ ܬܡܢܝܐ.

ܩܦܠܐܘܢ ܩܕܡܝܐ ܥܠܗܿܝ ܕܡܛ݀ܠܡܢܐ ܒܪܐ ܒܿܪܘܝܐ ܒܪ̈ܝܬܐ ܘܐܬܩܢ ܥܠ̈ܡܐ. ܢܫܿܒܚܘܢܒܪܟ ܘܢܪܡܪܡ ܠܗܿܘ ܕܗܘܼ ܒܠܚܘܼܕܘܗܝ ܐܝܼܬܘܗܝ ܐܝܼܬܝܐ ܡܫܒܚܐ ܘܡܒܪܟܐ ܘܡܪܡܪܡܐ. ܗܿܘ ܡܥܠܝܐ ܘܠܐ ܣܢܝܼܩܐ ܘܠܐ ܚܣܝܼܪܐ. ܗܿܘ ܕܠܟܿܠ ܡܡܠܐ ܚܣܝܼܪ̈ܬܐ ܘܡܫܡܠܐ ܣܢܝܼܩ̈ܬܐ. ܘܝܿܗܒ ܘܡܫܟܢ ܘܡܥܬܪ. ܘܗܼܘ ܡܼܢ ܡܠܝܘܼܬܗ ܠܐ ܡܼܬܒܨܪ. ܘܐܢ ܫܡܼܫܐ ܗܿܢܐ ܡܼܬܚܙܝܢܐ ܘܒܪܝܐ ܘܥܒܝܼܕܐ܆ ܗܿܐ ܡܢܗܪ ܠܟܿܠܗܿ ܒܪܝܼܬܐ. ܘܡܫܚܢ ܘܡܩܝܼܡ ܠܒܪܝܼܬܐ ܒܚܝܠܐ ܕܚܡܝܼܡܘܼܬܗ ܘܡܒܫܠ ܘܡܫܿܡܠܐ ܦܐܪ̈ܐ ܘܓܼܢ̈ܣܐ ܘܐܕ̈ܫܐ ܕܝܼܥ̈ܝܬܐ ܘܡܢܿܛܪ ܠܟܝܼܢܐ ܒܚܝܘܼܬܐ ܘܠܐ ܡܼܬܚܒܠܢܘܼܬܐ. ܘܡܒܘܼ̈ܥܐ ܬܘܼܒ ܘܥܼܝܢ̈ܬܐ ܕܐܡܝܼܢܐܝܼܬ ܫܿܦܥܝܢ ܘܡܪܕܝܢ ܬܐܦ̈ܐ ܘܢܗܪ̈ܘܬܐ ܕܡܫܩܝܢ ܐܪ̈ܥܬܐ ܘܡܘܥܝܢ ܘܡܪܒܝܢ. ܘܗܼܢܘܢ ܣܟ ܠܐ ܚܿܣܪܝܢ ܐܘܿ ܡܼܬܟܠܝܐ ܡܪܕܝܬܗܘܢ. ܐܝܟܢ ܡܕܝܢ ܡܼܨܝܐ ܕܗܿܘ ܟܝܢܐ ܡܫܒܚܐ ܘܓܡܝܼܪܐ ܘܠܐ ܚܣܝܼܪܐ. ܗܿܘ ܒܪܘܼܝܐ ܕܗܿܝܢ ܟܿܠܗܝܢ ܘܡܩܿܝܡܢܐ ܘܡܦܪܢܣܢܐ ܘܡܿܨܼܐ ܟܿܠ. ܠܐ ܚܿܣܪ ܣܟ ܐܘܿ ܡܬܼܒܨܪܐ ܡܠܝܘܼܬܗ. ܐܘܿ ܐܝܼܬ ܒܟܝܿܢܗ ܚܣܝܼܪܘܼܬܐ



Page 83



ܕܡܕܡ ܕܣܢܝܼܩ ܥܠ ܫܘܼܡܠܐ. ܚܼܣ. ܡܕܝܢ ܡܛ݀ܠܡܢܐ ܒܪܐ ܠܗܕܐ ܒܪܝܼܝܬܐ ܬܗܝܼܪܬܐ ܘܣܓܝܐܬ݀ ܫܘܼܚܠ̈ܦܐ. ܘܐܬܩܢ ܥ݀ܠܡܐ ܡܠܝܼܠܐ. ܢܡܬܝܕܥܢܐ ܪܘܼ̇ܢܝܐ ܘܡܬܪܓܫܢܐ ܓܘܼܫܡܐ. ܣܿܓܝ̈ܐܐ ܡܼܢ ܣܿܓܝܐܬܐ ܐܣܒܪܘ ܘܐܫܠܡܼܘ. ܡܢܼܗܘܢ ܐܡܼܪܘ ܕܡܛ݀ܠܗܿܝ ܕܢܫܒܚܘܝܼܢܝܗܝ ܘܢܪܡܪܡܘܢ ܠܟܝܿܢܗ ܡܫܒܚܐ. ܐܚܪ̈ܢܐ ܐܡܼܪܘ. ܕܗܼܝ ܒܪܝܼܬܐ ܬܗܼܘܐ ܥܠܼܬ ܬܫܒܘܚܬܗ. ܕܟܕ ܢܚܼܙܘܢ ܦܪ̈ܘܼܫܐ ܘܚܟ̈ܝܼܡܐ ܠܫܘܼܦܪܐ ܪܒܐ ܕܒܪܝܼܬܐ ܬܗܼܘܐ ܥܠܼܬ ܬܫܒܘܚܬܗ. ܕܟܕ ܢܚܼܙܘܢ ܦܪ̈ܘܼܫܐ ܘܚܟ̈ܝܼܡܐ ܠܫܘܼܦܪܐ ܪܒܐ ܕܒܪܝܼܬܐ. ܢܫܒܚܘܢ ܘܢܩܠܣܘܢ ܠܥܒܘܼܕܐ. ܐܚܪ̈ܢܐ ܐܣܒܼܪܘ. ܕܡܛ݀ܠ ܕܢܗܼܘܘܢ ܚ̈ܝܐ ܡܠ̈ܝܼܠܐ ܘܡܫܡܫ̈ܢܐ ܕܨܒܝܿܢܗ ܘܡܫܡ̈ܠܝܢܐ ܕܦܘܼܩ̈ܕܢܘܗܝ. ܘܒܪ̈ܝܬܐ ܕܫܪܟܐ ܢܗܼܘ̈ܝܢ ܠܚܫܚܬܐ ܕܝܠܗܘܢ ܕܡܠ̈ܝܼܠܐ. ܘܐܚܪ̈ܢܐܐܚܪ̈ܢܝܬܐ ܬܚܡܘ. ܘܡܒ̈ܛܠܢܐ ܐܘܟܝܬ ܠܐ ܡܗ̈ܝܡܢܐ. ܗܿܢܘܢܕ ܐܝܟ ܚܝܘܼܬܐ ܘܒܥܝܼܪܐ ܕܠܐ ܡܕܥܐ ܥܿܒܐܼ ܣܘܼܟܠܗܘܢ ܘܚܫܘܼܟ ܗܘܢܗܘܢ ܡܼܢ ܛܥܿܝܘܬܐ ܘܠܐ ܝܼܕܥܬܐ ܕܫܪܪܐ. ܐܣܒܼܪܘ ܕܗܘܼ ܡܼܢ ܢܦܫܗ ܐܝܼܬܘܗܝ ܗܿܢ ܥ݀ܠܡܐ. ܘܐܛܘܡܛܘܢ ܡܕܡ ܕܠܐ ܫܘܪܝܐ ܐܝܼܬ ܠܗ ܘܠܐ ܫܘܼܠܡܐ. ܘܠܝܬ ܠܡ ܥ݀ܠܡܐ ܕܪ̈ܘܚܢܐ. ܘܠܗܿܠܝܢ ܩܕܡܢܢ ܒܠܡܢܢ ܘܐܟܣܢܢ ܛܥܿܝܘܬܗܘܢ ܒܡܐܡܪܐ ܕܩܕܡ ܗܢܐ. ܘܚܘܝܼܢܢ ܚܬܝܼܬܐܝܼܬ ܡܢܗ ܕܟܝܿܢܐ ܘܕܘܼܒܪܗ ܕܥܿܠܡܐ. ܕܡܢܟܿܠ ܦܪܘܿܣ ܡܪܐ ܐܝܼܬ ܘܡܕܒܪܢܐ ܕܗܼܘ ܐܝܼܬܘ̄ ܒܿܪܘܼܝܐ ܘܥܒܘܕܐ. ܘܠܝܬ ܠܗ ܫܘܼܪܝܐ ܘܫܘܼܠܡܐ. ܘܚܕ ܗܼܘ ܒܠܚܘܼܕܘܗܝ. ܘܠܐ ܣܟ ܡܨܝܐ ܕܐܝܼܬ ܥܡܗ ܐ̱ܚܪܝܢ. ܘܗܼܘ ܒܪܐ ܥ̈ܠܡܐ ܘܐܬܩܢ ܘܛܟܣ ܐܝܟ ܨܒܝܿܢܗ ܡܪܢܝܐ ܘܠܐ ܡܬܥܨܝܢܐ. ܘܐܡܿܪܝܢܢ ܚܢܢ ܕܠܘ ܡܼܛܠ ܕܢܫܒܚܘܼܢܝܗܝ ܘܢܒܪܟܘܼܢܝܗܝ ܘܢܪܡܪܡܘܢܝܗܝ ܥܠ̈ܡܐ ܒܪܐ ܐܢܘܢ. ܡܛܠ ܕܡܫܒܚܐ ܘܡܒܪܟܐ ܘܡܪܡܪܡܐ ܐܝܼܬܘܗܝ. ܘܠܐ ܡܨܝܐ ܕܬܘܼܒ ܢܼܬܥܠܐ ܘܢܬܼܪܡܪܡ ܟܝܿܢܗ ܡܫܒܚܐ ܝܬܝܼܪ ܡܼܢ ܡܐ ܕܐܝܼܬܘ̄. ܒܗܿܝ ܕܓܡܝܪܐ ܘܡܫܡܠܝܐ ܘܠܐ ܣܟ ܚܣܝܼܪܐ ܐܝܼܬܘ̄ ܟܝܿܢܗ ܣܓܝܼܕܐ ܘܡܥܠܝܐ. ܘܐܢ ܚܣܝܼܪ ܗܘܼܐ ܟܝܿܢܗ ܐܘܿ ܣܢܝܼܩ܆ ܠܐ ܡܼܨܝܐ ܕܢܗܼܘܐ ܐܝܼܬܘܗܝ ܥ݀ܒܘܕܐ ܘܒܪܘܼܝܐ ܘܡܼܨܐܼ ܟܿܠ. ܡܿܢ ܕܚܣܝܼܪ ܘܣܢܝܼܩ ܒܪܝܼܬܐ ܗܿܘ ܘܥܒܝܼܕܐ. ܘܠܘ ܒܪܘܼܝܐ ܘܥܒܘܼܕܐ ܘܟܕ ܛܒܿ ܘܗܼܢ̈ܝܢ ܒܪ̈ܝܬܐ. ܟ݀ܠܚܕܐ ܒܟܝܿܢܗܿ ܡܫܡܠܝܬܐ ܐܝܼܬܝܗܿ ܠܘܬ݀ ܗܿܘ ܡܕܡ ܕܐܬܼܒܪܝܬ݀ ܒܗ ܘܡܛ݀ܠܬܗ. ܘܐܦܠܐ ܗܼܘ ܣܢܝܼܩ ܗܘܼܐ ܥܠ ܒܪ̈ܝܐ ܡܠ̈ܝܼܠܐ ܕܢܫܡܫܘܢ ܨܒܝܿܢܗ ܘܢܫܡܠܘܢ ܦܘܼܩܕܢ̈ܘܗܝ ܡܛ݀ܠ ܣܢܝܼܩܘܼܬܗ. ܐܘܿܒܨܝܼܪܘܬ ܚܝܠܗ. ܐܠܐ ܡܛܠ ܓܡܝܼܪܘܼܬܗܘܢ ܕܝܼܠܗܘܢ ܘܡܬܥܠܝܢܘܼܬܗܘܢ ܕܠܘܬ݀ ܛܘܼܒܬܢܘܼܬܐ ܡܪܢܝܬܐ. ܡܕܝܢ ܗܿܝ ܕܚܬܝܼܬܐ܆ ܗܿܕܐ ܗܿܝ. ܕܡܛ݀ܠ ܕܐܝܬܘܗܝ ܛܒܿܐ ܘܥܬܝܼܪܐ ܘܚܟܝܼܡܐ.



Page 84



[ܘܓܡܝܪܐ ܘܡܫܡܠܝܐ ܒܟܠܗܝܢ. ܘܗܿܘ ܕܐܝܬܘܗܝ ܛܒܿܐ ܘܥܬܝܪܐ ܘܚܟܝܼܡܐ.] ܡܼܢ ܟܿܠ ܦܪܘܿܣ ܡܐܛܒ ܡܼܢ ܛܒܿܘܬܗ ܠܐܚܪ̈ܢܐ. ܘܡܥܬܪ ܡܼܢ ܥܘܼܬܪܗ ܠܐ ܡܘܦܝܢܐ. ܘܡܚܘܐ ܚܟܡܼܬܗ ܒܥܒܿܕ̈ܘ̄܆ ܘܥܠܗܿܝ ܒܪܐ ܒܪ̈ܝܬܐ ܟܕ ܠܐ ܣܢܝܼܩ ܗܘܼܐ ܥܠܝܗܝܢ. ܐܬܩܼܢ ܥܠ̈ܡܐ ܒܛܝܒܘܼܬܗ. ܘܚܘܝܼ ܚܝܠܐ ܒܥܒܿܕ̈ܘ̄܆ ܕܒܚܟܼܡܬܐ ܪܒܬܐ ܣܓܝܐܬ݀ ܦܘܼܪ̈ܫܢܐ ܘܫܘܼܚܠ̈ܦܐ ܥܒܝܼܕܝܢ. ܘܐܟܡܐ ܕܫܡܼܫܐ ܒܟܝܿܢܗ ܡܼܢ ܟܿܠܦܪܘܿܣ ܕܢܢܗܪ ܐܝܼܬ ܠܗ ܘܢܫܚܢ ܘܢܐܚܐ. ܘܐܦ ܒܡܘܼܥܐ ܕܐܡܝܼܢܐܝܼܬ ܢܫܦܥ ܘܢܪܕܐ. ܗܿܟܘܬ݀ ܘܐܦ ܡܪܐ ܛܒܿܐ ܘܥܬܝܼܪܐ ܘܚܟܝܼܡܐ. ܕܢܐܛܒ ܘܢܥܛܪ ܘܢܼܥܒܕ ܥܒܿܕ̈ܐ ܡ̈ܠܝܼܝܼ ܬܗܼܪܐ ܘܚܟܡܼܬܐ ܪܒܬܐ ܐܝܼܬ ܠܗ ܒܟܝܿܢܗ ܨܒܝܿܢܐܝܬ. ܠܘ ܐܝܟ ܥܒܝܼܕ̈ܐ ܕܐܝܼܬ ܒܟܝܿܢܗܘܢ ܕܝܼܠ̈ܝܬܐ ܩܢܝܘܼܬܐ ܐܟܣܝܼܣ̈ܝܬܐ ܘܟܝ̈ܢܝܬܐ. ܐܝܟ ܫܡܼܫܐ ܘܡܒܘܼܥ̈ܐ ܘܣܼܛܪ. ܐܠܐ ܒܨܒܝܿܢܗ ܘܒܟܝܿܢܗ ܐܝܼܬܘ̄ ܐܠܗܐ ܛܒܿܐ ܘܥܬܝܼܪܐ ܘܚܟܝܼܡܐ. ܘܡܢܗܘܢ ܕܥܒܿܕ̈ܘܗܝ ܬܗܝܼܪ̈ܐ ܘܡܠ̈ܝܼܝܼ ܚܟܼܡܬܐ. ܘܡܘܗܒ̈ܬܐ ܛܒ̈ܬܐ ܘܫܘܼܟ̈ܢܐ ܪܘܪ̈ܒܐ ܕܝܗܼܒ ܠܡܠ̈ܝܼܠܐ ܘܕܝܼ̈ܠܝܬܐ ܛܒ̈ܬܐ ܕܣܼܡ ܒܟܝ̈ܢܐ ܘܐܕܫ̈ܐ ܡܫܚܠ̈ܦܐ. ܘܡܥܒܕܢ̈ܘܬܐ ܛܒ̈ܬܐ ܘܡܥܕܪ̈ܢܝܬܐ ܘܡܘܬܪ̈ܢܝܬܐ ܕܥܒܼܕ ܡܢܼܗܝܢ. ܐܬܝܕܥܬ݀ ܠܟܿܠ ܛܒܿܘܼܬܗ ܘܚܟܡܼܬܗ ܘܥܬܝܼܪܘܼܬܗ. ܡܕܝܢ ܠܘ ܡܛܠ ܐ̱ܚܪܝܢ ܡܕܡ ܒܪܐ ܒܪ̈ܝܬܐ ܘܐܬܩܢ ܥܠ̈ܡܐ. ܗܿܘ ܒܪܘܼܝܐ ܘܥܒܘܼܕܐ ܘܡܪܐ ܫܪܝܼܪܐ. ܐܠܐ ܡܛ݀ܠ ܛܒܿܘܼܬܗ ܘܣܓܝܐܘܼܬ ܥܘܼܬܪܗ ܘܪܒܘܼܬ ܚܟܼܡܬܗ. ܘܠܘ ܗܕܐ ܒܠܚܘܕ. ܐܠܐ ܘܗܿܝ ܕܝܬܝܪ ܬܡܝܼܗܐ ܘܪܒܐ ܘܡܥܠܝܐ. ܕܐܦ ܠܗܘܿܢ ܠܗܿܠܝܢ ܕܒܪܐ ܘܐܬܩܢ ܘܐܩܝܼܡ ܒܛܝܒܘܼܬܗ. ܘܡܼܢ ܣܿܓܝܐܘܼܬ ܥܘܼܬܪܗ ܘܒܪܒܘܼܬ ܚܟܡܼܬܗ ܢܫܘܬܦ ܥܡܗ ܕܠܐ ܚܣܼܡ ܒܗܘܢ ܒܕܝܼܠ̈ܝܬܐ ܗܿܠܝܢ ܪܘܪ̈ܒܬܐ ܕܟܝܿܢܗ ܒܛܝܒܘܼܬܗ܆ ܕܢܗܼܘܘܢ ܐܦ ܗܼܢܘܢ ܛܒ̈ܐ ܘܛܘܼܒ̈ܬܢܐ. ܘܥܬܝܼܪ̈ܐ ܡܫܡ̈ܠܝܐ ܘܓܡܝܼܪ̈ܝ ܒܚܟܡܼܬܐ ܫܪܝܼܪܬܐ. ܐܘ̃ ܠܗܕܐ ܛܒܿܘܬܐ ܠܐ ܡܬܼܡܼܠܠܢܝܼܬܐ. ܐܘ̃ ܠܗܢܐ ܥܘܼܬܪܐ ܠܐ ܡܘܦܝܢܐ. ܐܘ̃ ܠܗܕܐ ܚܟܡܼܬܐ ܪܒܬܐ ܘܠܐ ܡܬܦܣܩܢܝܼܬܐ. ܐܘ̃ ܠܗܢܐ ܟܝܿܢܐ ܛܒܿܐ ܕܐܘܣܝܐ ܡܪܢܝܬܐ ܕܗܢܐ ܡܪܝܐ ܡܪܚܡܢܐ ܘܣܿܓܝ ܛܝܒ̈ܘܬܐ. ܡܢܘܼ ܣܿܦܩ ܕܢܫܒܚ ܡܢܘܼ ܡܿܨܐܼ ܕܢܐܡܪ. ܡܢܘܼ ܡܫܼܟܚ ܕܢܘܕܐ ܘܢܩܠܣ ܘܢܗܕܪ ܐܟܡܐ ܕܘܿܠܐ ܠܗܢܐ ܒܪܘܼܝܐ ܫܒܝܼܚܐ. ܐܢ ܒܪ̈ܝܐ ܢܫܒܚܘܢ܆ ܗܿܐ ܐܦ ܗܼܢܘܢ ܒܛܝܒܘܼܬܐ ܒܪܝܢ ܘܥܒܝܼܕܝܢ. ܐܢ ܦܘܼܡ̈ܐ ܢܙܡܪܘܢ ܘܢܪܡܪܘܢ. ܗܿܐ ܡܼܢ ܥܘܼܬܪܐ



Page 85



ܕܣܝܡ̈ܬܗ ܡܠܝܢ ܡܘܗܒ̈ܬܐ ܘܫܘܼܟ̈ܢܐ ܪܘܪ̈ܒܐ. ܘܐܢ ܠ̈ܫܢܐ ܢܘܕܘܢ ܘܢܩܿܠܣܘܢ ܘܢܗܕܪܘܢ܆ ܗܼܘ ܒܚܟܼܡܬܗ ܛܟܼܣ ܐܢܘܢ. ܘܝܗܼܒ ܠܗܘܢ ܠܘܓܠ̈ܓܐ ܘܐܙܝܼܥ ܐܢܘܢ ܕܢܬܪܓܡܘܼܢܗ ܠܡܠܼܬܐ ܕܐܬܪܟܒܬ݀ ܒܩܠܐ ܘܐܬܓܫܡܬ݀. ܐܝܟܢܐ ܕܬܼܬܡܥܝ ܠܐܕ̈ܢܐ ܘܬܣܼܬܟܠܝ ܒܡܕ̈ܥܐ ܘܬܬܢܼܣܒܝ ܒܗܘ̈ܢܐ. ܐܟܙܢܐ ܕܩܢܝܐ ܕܨܿܐܪ ܟܬܝܼܒ̈ܬܐ ܘܒܝܕ ܪ̈ܘܼܫܡܐ ܡܪܟܒ ܡ̈ܠܐ ܒܟܪܛܝܣܐ ܘܕܝܘܼܬܐ ܘܡܫܘܕܥ ܐܪ̈ܙܐ ܟܣ̈ܝܐ ܕܒܪܘܼܚܢܘܬܐ ܚܡܝܼܠܝܢ ܒܡܘܼܚܐ ܘܒܡܕܥܐ ܣܝܼܡܝܼܢ ܒܠܒ̈ܘܬܐ ܘܓܢܝܼܙܝܢ ܒܬܘܘ̈ܢܐ. ܡܕܝܢ ܢܿܘܕܐ ܘܢܣܓܘܕ ܘܢܫܒܚ. ܠܗܿܘ ܕܟܿܠ ܡܼܢܗ ܘܟܿܠ ܒܗ ܘܟܿܠ ܒܐܝܼܕܗ. ܘܡܼܢ ܕܝܼܠܗ ܢܩܿܪܒ. ܘܠܐ ܢܗܼܘܐ ܛܠ̈ܘܼܡܐ ܘܢܿܟܘܼܡ ܥܠ ܛܝܒܘܼܬܗ ܘܢܚܦܐ ܡܘܗܒ̈ܬܗ. ܘܢܒܿܛܠ ܡܼܢ ܬܫܒܘܚܬܗ܀ ܘܒܗܿܠܝܢ ܫܠܡ ܩܦܠܐܘܢ ܩܕܡܝܐ ܕܡܐܡܪܐ ܕܬܪܝܢ ܒܝܕ ܐܠܗܐ ܕܚܝܠ ܘܥܕܪ.

ܬܘܼܒ ܥܡ ܐܠܗܐ ܕܡܚܟܡ ܩܦܠܐܘܢ ܕܬܪܝܢ ܕܡܐܪܡܐ ܕܬܪܝܢ ܥܠܗܿܝ ܕܡܢܘܼ ܨܒܝܿܢܗ ܕܐܠܗܐ ܒܒܪܝܬܗ ܐܟܙܢܐ ܕܟܿܠ ܟܝܿܢܐ ܒܪܝܐ ܘܥܒܝܼܕܐ. ܕܝܼܠܿܝܬܐ ܕܝܼܠܢܿܝܬܐ ܐܝܼܬ ܠܗ ܒܟܝܿܢܗ. ܕܒܗܿ ܡܼܬܝܕܥ ܕܐܝܼܬܘ̄ ܚܬܝܼܬܐܝܬ. ܗ̄ ܐܟܙܢܐ ܕܢܘܼܪܐ ܡܼܢ ܟܿܠܦܪܘܿܣ ܕܝܼܠܝܬܗܿ ܐܝܼܬܝܗܿ ܕܬܘܩܕܝ ܘܬܫܚܢܝ ܘܬܓܕ ܠܥܼܠ. ܐܦܢ ܗܷܿ ܕܓܕܝܐ ܠܥܼܠ ܡܼܢ ܐܣܛܘܼܟ̈ܣܐ ܕܐܐܪ ܐܝܼܬܘ̄ܗܝ ܕܚܒܝܼܝܟ ܒܐܕܫ̈ܐ ܕܣܿܪܚܐ ܒܗܘܢ. ܘܐܟܙܢܐ ܬܘܼܒ ܕܡ̈ܝܐ ܕܝܼܠܝܬܗܘܢ ܕܢܛܒܘܢ ܥܡ ܫܪܟܐ ܕܟܝ̈ܢܐ ܕܟܿܠܚܕ ܡܼܢ ܡܪܢܝܬܐ ܕܒܗ ܡܬܝܕܥ. ܗܟܘܬ݀ ܡܪܐ ܛܒܿܐ ܘܥܬܝܼܪܐ ܘܚܟܝܼܡܐ ܫܦܝܼܥ ܒܪ̈ܚܡܐ ܐܘܣܝܐܝܬ ܘܟܝܢܐܝܼܬ. ܕܝܠܝܬܗ ܕܢܐܛܒ ܘܢܥܼܬܪ ܘܢܓܡܘܼܪ ܘܢܫܡܠܐ. ܘܗܿܠܝܢ ܠܐ ܡܨܝܐ ܕܢܬܓܡܪ̈ܢ ܡܫܡܠܝܐܝܼܬ ܐܠܐ ܒܫܘܬܦܘܼܬܐ ܕܥܡܗ. ܡܕܝܢ ܗܿܢܘ ܨܒܝܿܢܗ ܒܒܪܝܬܐ. ܕܟܿܠܗܘܿܢ ܡܠ̈ܝܼܠܐ ܢܬܓܡܪܘܢ ܒܛܒܿܘܼܬܐ. ܘܢܫܼܬܡܠܝܘܢ ܒܥܬܝܷܪܘܼܬܐ ܘܚܟܡܼܬܐ .ܓܡܝܼܪܘܼܬܐ. ܘܫܘܼܡܠܝܐ ܕܗܿܠܝܢ ܐܝܼܬܘ̄ ܚܕܘܼܬܐ ܕܠܝܬ ܒܗܿ ܥ݀ܩܬܐ ܘܚܝ̈ܐ ܥܿܠܡܝܼܢ̈ܝܐ. ܢ݀ܒܗ̈ܝ ܒܐܠܗܐ ܕܠܝܬ ܒܗܝܢ ܨܦܼܬܐ ܘܠܐ ܡܪܢܝܬܐ. ܘܠܐ ܟܫܼܠܐ ܘܦܠܝܓܘܼܬܐ. ܐܠܐ ܫܝܢܐ ܘܒܗܝܼܠܘܬܐ ܘܬܡܼܗܐ ܕܒܐܠܗܐ. ܕܗܼܘ ܐܠܗܐ ܛܒܿܐ ܘܠܥܼܠ ܡܼܢ ܛܒܿܘܬܐ ܢ݀ܬܦ ܠܗܘܢ ܠܥ̈ܠܝܼܠܐ ܕܐܬܓܡܼܪܘ ܠܘܬ ܬܡܼܗܐ ܕܒܗ. ܘܐܡܬܝ ܕܠܝܬ ܬܡܿܢ ܬܘܼܒ ܥܒܿܕܐ ܘܠܐ ܡܪܢܝܼܬܐ ܘܠܐ ܥ݀ܩܬܐ. ܐܘܿ ܟܫܠܐ ܐܘܿ ܦܠܝܓܘܼܬܐ. ܘܠܐ ܚܘܼܫܒܐ ܘܗܪܓܐ ܐ̱ܚܪܢܐ. ܐܠܐ ܒܠܚܘܼܕ ܬܡܼܗܐ ܕܒܐܠܗܐ ܡܬܼܩܝܡ ܡܼܢ ܚܘܼܒܐ ܪܒܐ ܘܪܚܼܡܬܐ ܝܿܩܘܕܬܐ ܘܝܐܝܼܒܘܼܬܐ



Page 86



ܠܗܝܩܬܐ ܠܘܬ݀ ܗܿܘ ܟܝܿܢܐ ܛܘܼܒܬܢ ܒܟܿܠ. ܘܓܡܪ ܠܟܿܠ ܒܛܘܼܒܬܢܘܼܬܐ. ܡܼܢ ܗܿܠܝܢ ܗܿܘܐ ܚܘܼܝܕܐ ܕܥܡܗ ܘܡܼܬܐܠܗܿܢܘܼܬܐ ܕܡܠ̈ܝܼܠܐ ܒܚܘܼܝܕܗܘܢ ܕܥܡ ܡܪܗܘܢ ܘܐܠܗܗܘܿܢ. ܗܿܘ ܕܡܼܢܗ ܐܬܒܪܝܼܘ ܘܐܬܩܝܡܘ ܘܒܗ ܐܝܼܬܝܗܘܢ ܘܒܐܝܼܕ̈ܘܗܝ ܐܢܘܢ. ܘܠܘܬܗ ܗܿܦܟܝܼܢ ܘܥܡܗ ܡܬܼܚܝܕܝܢ ܒܛܝܒܘܼܬܗ. ܡܼܢ ܪܚܡܬܗܘܢ ܕܠܘܬܗ. ܕܩܢܐܘܘܗܿ ܠܗܕܐ ܪܚܼܡܬܐ ܡܼܢ ܓܡܝܼܪܘܬܐ ܘܫܘܼܡܠܝܐ. ܘܗܕܐ ܗܘܼܬ݀ ܡܼܢ ܢܛܘܼܪܘܼܬ ܦܘܼܩ̈ܕܢܘܗܝ ܘܓܡܘܼܪܘܼܬ ܢ݀ܡ̈ܘܿܣܘܗܝ. ܘܠܐ ܡܨܝܐ ܠܐܢܫ ܕܢܕܥ ܗܿܠܝܢ ܚܬܝܼܬܐܝܬ ܘܢܪܓܫ ܒܗܝܢ ܘܢܼܛܥܡ ܐܢܝܢ ܒܗܘܢܗ ܘܡܕܥܗ. ܐܠܐ ܐܢ ܗܼܘ ܢܡܼܛܐ ܠܗܝܢ ܒܩܢܘܼܡܗ ܘܢܬܼܥܠܐ ܘܢܬܓܢܒܼܪ ܒܗ ܒܛܟܣܼܐ ܕܡܼܬܒܥܐ ܠܗܝܢ. ܕܐܝܬܘ̄ ܢܛܘܼܪܘܼܬ ܦܘܼܩܕ̈ܢܐ. [ܕܡܼܢ ܦܘܠܚܢܐ ܕܢܛܘܪܘܬ ܦܘܩܕ̈ܢܐ] ܡܫܼܬܦܐ ܟܝܿܢܐ. ܘܡܼܨܛܠܠ ܡܼܢ ܕܠܘܚܝܐ ܘܨܐܝܘܼܬܐ ܕܐܬܟܬܡܘ ܒܗ ܡܼܢ ܠܐ ܢ݀ܡܘܿܣܝܘܬܐ. ܘܠܐ ܟܝܢܝܘܼܬܐ. ܕܐܝܼܬܝܗܘܢ ܚܛܝܼܬܐ. ܕܥܠܼܬ݀ ܓܕܫܢܐܝܼܬ ܥܠ ܟܝܿܢܐ ܢܩܕܐ ܘܫܦܝܪܐ ܘܫܦܝܼܪܐ. ܕܐܬܼܒܪܝ ܡܼܢ ܛܒܿܐ ܢܩܕܐ ܫܦܝܐ ܘܫܦܝܼܪܐ. ܘܐܡܼܬܝ ܕܗܿܦܟ ܗܿܘ ܟܝܿܢܐ ܠܩܢܝܘܬܗ ܕܐܝܼܬܝܗܿ ܢܩܕܘܼܬܐ ܘܫܦܝܼܘܬܐ ܘܡܨܠܠܘܼܬܐ܆ ܡܬܼܚܝܕ ܠܗܿܘ ܢܩܕܐ ܫܦܝܐ ܘܫܦܝܪܐ ܕܥܒܼܕܗ. ܘܗܿܢܐ ܚܘܼܝܕܐ ܡܬܼܩܝܡ ܒܚܘܼܒܐ ܘܪܚܼܡܬܐ ܘܝܐܝܼܒܘܼܬܐ ܪܒܬܐ. ܘܡܼܢ ܗܿܠܝܢ ܡܬܓܡܪ ܒܚܕܘܼܬܐ ܘܫܝܢܐ ܘܫܠܡܐ ܘܒܗܝܼܠܘܼܬܐ. ܕܐܝܼܬܝܗܘܢ ܬܡܼܗܐ ܕܒܗܿܘ ܕܡܬܪܚܡ.. ܕܐܝܟܢ ܕܝܢ ܡܬܼܝܕ̈ܥܢ ܗܿܠܝܢ ܠܢ ܥܒ̈ܝܼܝܼ ܣܘܼܟܠܐ ܘܡܥܪ̈ܙܠܝ ܒܚܫ̈ܐ ܘܚܫ̈ܘܟܝ ܡܼܢ ܕܠܘܼܚܝܐ ܘܬܐܛܪܐ ܕܚܛܝܼܬܐ. ܠܐ ܡܨܝܐ ܐܠܐ ܒܐܝܠܝܢ ܕܠܢ ܚܝܠ̈ܢ ܘܪ̈ܚܝܼܡܢ. ܒܗܿܝ ܕܠܚܡ̈ܢ ܠܕܘܒܪ̈ܝܢ ܦܓܪ̈ܢܐ. ܘܪ̈ܫܦܝ ܒܐܪܥܐ. ܘܠܐ ܫܟܝܼܪܐ ܐܢ ܢ݀ܬܚܫܚ ܒܬܚܘܝ̈ܬܐ ܒܣܪ̈ܢܝܬܐ ܘܗܘܼ̈ܠܢܝܬܐ. ܡܛܠ ܕܠܢ ܠܚܡ̈ܢ ܒܗܝ ܕܡܥܪܙܠܝܼܢܢ ܒܗܝܢ. ܘܣܿܓܝܼ ܣܿܘܚܝܼܢܢ ܠܗܝܢ ܒܝܐܝܒܘܬܐ ܟܡܐ ܕܦܓܪܢܐܝܬ ܘܐܪܥܢܐܝܼܬ ܡܬܕܒܪܝܼܢܢ. ܒܗܿܝ ܕܐܦ ܗܼܘ ܟܝܿܢܐ ܕܒܣܼܪܐ ܡܚܝܠ ܠܗܝܢ ܘܡܥܫܢ ܠܪܚܡܼܬܐ ܘܝܐܝܼܒܘܼܬܐ ܕܠܘܬܼܗܝܢ. ܡܛܠ ܕܒܗ ܢܨܝܼܒ̈ܢ ܘܐܝܼܬܝܗܝܢ. ܐܟܙܢܐ ܗܟܝܠ ܕܢܗܼܘܐ ܐ̱ܢܫ ܛܠܝܐ ܒܪ ܡܠܟܐ ܐܘܿ ܡܼܢ ܪܘܪ̈ܒܢܐ ܘܥܬܝܼܪ̈ܐ ܕܥ݀ܠܡܐ. ܘܢܗܼܘܐ ܫܿܐܡ ܒܗ ܒܥܘܼܙܐ ܬܙܝܼܙܐ ܕܥܠܝܡܘܼܬܐ. ܘܢܿܣܒ ܐܢܬܬܐ ܗܟܘܬ ܛܠܝܼܬܐ ܥܠܝܡܬܐ ܫܦܝܼܪܬ݀ ܚܙܘܐ ܒܪܬ݀ ܥܬܝܼܪ̈ܐ ܘܡܫܡ̈ܐ. ܘܢܗܼܘܘܢ ܡܫܪܬܚܝܢ ܒܥܘܼܬܪܐ ܘܩܢܝܘܼܬܐ ܘܟܗܝܼܢܝܢ ܒܟܿܠܡܕܡ ܕܒܥܠܿܡܐ ܗܿܢܐ. ܘܠܝܬ ܠܗܘܢ ܡܪܢܝܼܬܐ ܘܠܐ ܟܫܼܠܐ ܘܠܐ ܥܿܩܬܐ. ܘܠܐ ܚܣܝܪܘܬܐ ܕܡܕܡ ܣܟ ܐܦܠܐ ܥܕܟܝܠ ܝܨܝܼܦܘܼܬܐ ܕܥܠ ܒܢ̈ܝܐ ܘܡܪܢܝܼܬܐ ܕܒܗܘܿܢ. ܒܗ



Page 87



ܒܙܒܢܐ ܩܕܡܝܐ ܕܡܟܝܼܪܘܼܬܐ ܕܬܪ̈ܝܗܘܢ ܡܼܢ ܒܬܘܼܠܘܼܬܐ [ܘܛܟܣܐ ܡܝܿܩܪܐ] ܕܪܚܝܼܡ ܥܠ ܟܿܠ ܐ̱ܢܫ. ܣܿܓܝܼ ܚܿܕܝܢ ܒܚܬܢܘܼܬܗܘܢ ܘܒ݀ܠܥܝܢ ܒܚܘܼܒܐ ܕܚܕܕ̈ܐ ܒܪܚܡܼܬܐ ܘܫܓܝܼܪܘܬܐ ܘܝܐܝܼܒܘܼܬܐ ܕܪܬܚܐ ܡܫܠܗܒܐܝܼܬ. ܘܐܝܟ ܗܿܘ ܕܥܙܼܠ̈ܢ ܘܡܚܝ̈ܕܢ ܢܦܫ̈ܬܗܘܢ ܒܚܕ̈ܕܐ. ܥܠܗܿܝ ܡܼܢ ܟܕ ܡܬܼܢܩܦ ܓܒܪܐ ܠܐܢܬܬܐ ܠܐ ܡܬܼܩܪܝܢ ܬܪܝܢ ܐܠܐ ܚܕ. ܚܕ ܒܣܼܪܐ ܐܢܘܢ ܘܠܘ ܬܪܝܢ. ܒܗܿܝ ܕܐܬܢܩܦܘ ܠܚܕ̈ܕܐ. ܘܗܿܕܐ ܢܩܝܼܦܘܼܬܐ ܡܬܩܪܝܐ ܚܕܝܘܼܬܐ. ܘܗܿܕܐ ܚܕܝܘܼܬܐ܆ ܐܝܼܬܘ̄ ܫܘܼܝܗܿ ܚܘܼܒܐ ܘܪܚܡܼܬܐ ܒܝܐܝܼܒܘܼܬܐ ܪܓܼܬܢܝܼܬܐ ܘܠܗܝܼܩܘܬܐ. ܘܐܢ ܗܕܐ ܦܓܪܢܝܿܬܐ ܘܒܣܪܢ݀ܝܬܐ ܘܡܼܬܚܒܠܢܝܬܐ. ܘܗܿܟܢܐ ܡܫܠܗܒܐ ܘܒܪܚܼܡܬܐ ܘܚܠܝܐ ܘܒܝܣܼܡܐ ܘܗܢܝܼܐܐ ܠܩܢܝܼܝܼܗܿ. ܡܕܝܢ ܗܿܝ ܪܘܼܚܢ݀ܝܬܐ ܘܢܩܕܬܐ ܫܦܝܼܬܐ ܘܠܐ ܡܼܬܚܒܠܢܝܼܬܐ. ܟܡܐ ܟܝ ܐܝܼܬܘ̄ ܒܘܼܣܡܗܿ ܘܚܠܝܘܼܬܗܿ ܘܗܢܝܐܘܼܬܗܿ. ܕܠܘ ܦܓܪܐ ܒܦܓܪܐ ܡܚܝܕܐ܆ ܐܠܐ ܗܘܢܐ ܘܪܘܼܚܐ ܒܒܪܘܝܐ ܛܒܿܐ ܘܥܒܘܕܐ ܘܪܚܝܼܡܐ. ܘܡܫܠܗܒܢܐ ܕܪ̈ܚܡܘܗܝ ܒܪܚܡܼܬܗ ܥܠܡܝܼܢܿܝܬܐ ܘܠܐ ܡܬܚܒܠܢܝܼܬܐ ܘܠܐ ܡܫܬܚܠܦܢܝܼܬܐ. ܘܠܐ ܐܬܬܣܝܼܡܬ݀ ܘܐܬܼܢܨܒܬ݀ ܗܿܕܐ ܝܐܝܼܒܘܼܬܐ ܘܗܢܝܐܘܼܬܐ ܪܒܬܐ ܕܪܓܼܬܐ ܒܟܝܿܢܐ ܕܦܓܪܐ ܕܒܢܝ̈ܢܫܐ. ܐܠܐ ܕܬܗܼܘܐ ܕܘܼܡܝܐ ܠܗܿܝ ܪܓܼܬܐ ܡܚܕܝܢܝܼܬܐ ܘܪܚܼܡܬܐ ܠܐ ܡܬܼܦܚܡܢܝܼܬܐ ܕܠܘܬ݀ ܗܿܘ ܟܝܿܢܐ ܛܘܼܒܬܢ ܒܟܿܠ. ܫ݀ܒܐ ܒܪܚܼܡܬܗ ܠܪ̈ܚܡܘܗܝ. ܘܡܢܼܗܿ ܡܼܢ ܗܕܐ ܡܬܚܒܠܢܝܼܬܐ ܡܬܪܓܪܓ ܐܡܢ ܠܗܿܝ ܠܐ ܡܬܚܒܠܢܝܼܬܐ. ܘܥܡ ܗܿܝ ܕܡܟܒܫ ܘܡܕܥܟ ܠܗܿܝ ܒܣܪܢܿܝܬܐ ܡܬܬܥܝܼܪܐ ܗܿܝ ܪܘܼܚܢܿܝܬܐ. ܘܣܿܠܩ ܘܡܼܬܥܠܐ ܒܗܿ ܐ̱ܢܫ ܒܗܢ ܥܿܠܡܐ ܥܕܡܐ ܕܛܥܿܡ ܒܗܘܢܗ ܘܡܪܓܫ ܒܝܼܕܥܬܗ ܠܗܿܝ ܚܕܘܼܬܐ ܪܒܬܐ ܕܥܬܝܼܕܐ ܕܬܗܼܘܐ ܠܗ ܒܚܘܼܕܪܬܐ ܕܥܬܝܼܕ ܕܢܗܼܘܐ. ܕܐܝܼܬܘܗܝ ܬܡܼܗܐ ܕܒܥܒܘܕܗ. ܘܪܚܼܡܬܐ ܕܠܘܬܗ ܘܚܘܼܝܕܐ ܕܥܡܗ. ܗܐ ܡܕܝܢ ܐܬܝܕܥܬ݀ ܫܪܝܪܐܝܬ ܕܗܿܢܘ ܨܒܝܿܢܗ ܕܐܠܗܐ ܒܒܪܝܼܬܗ. ܕܢܬܕܒܪܘܢ ܡܠ̈ܝܼܠܐ ܬܩܢܐܝܬ. ܢܛܪܘܢ ܦܘܼܩܕ̈ܢܘܗܝ ܕܢܬܓܡܪܘܢ ܒܚܘܼܒܗ ܘܢܫܼܬܡܠܘܿܢ ܒܪܚܼܡܬܗ. ܕܢܫܼܬܘܘܿܢ ܠܚܘܼܝܕܐ ܕܥܡܗ. ܘܡܛ݀ܠܗܕܐ ܒܪܐ ܐܢܘܿܢ ܩܕܡܐܝܬ ܒܦܓܪܐ ܘܣܡ ܐܢܘܢ ܒܥܿܠܡܐ ܗܿܢܐ ܚܿܣܝܼܪܐ. ܕܐܝܼܬ ܒܗ ܟܐܒ̈ܐ ܘܟܘܼܪ̈ܗܢܐ ܘܥܩ̈ܬܐ ܘܬܐܢܚܬܐ. ܘܕܘܘ̈ܢܐ ܘܡܪ̈ܢܝܬܐ ܡܐܚܫ̈ܢܝܬܐ ܘܡܟܡܪ̈ܢܝܬܐ. ܕܟܕ ܢܬܕܒܪܘܢ ܒܗ ܬܩܢܐܝܼܬ ܘܢܛܪܘܢ ܦܘܼܩܕ̈ܢܘܗܝ ܘܢܿܡܘ̈ܣܐ ܕܣܡ ܘܬܚܡ ܠܗܘܢ ܐܝܟ ܕܠܡܠ̈ܝܼܠܐ. ܕܢܫܬܦܘܢ ܘܢܨܛܠܠܘܢ ܘܢܬܼܥܠܘܢ ܠܕܟܝܘܼܬܐ ܕܟܝܢܗܘܢ. ܘܢܬܓܡܪܘܢ ܒܚܘܼܒܗ ܘܢܫܼܬܡܠܘܢ ܒܪܚܡܼܬܗ. ܘܢܗܘܼܘܿܢ



Page 88



ܒܥܿܡܠܗ ܡܫܡܠܐ ܕܡܚܪܪ ܡܼܢ ܟܼܐܒ̈ܐ ܘܟܘܼܪ̈ܗܢܐ܆ ܘܡܥܠܝ ܡܼܢ ܥܩ̈ܬܐ ܘܬܐܢܚ̈ܬܐ. ܘܠܝܬ ܒܗ ܕܘܘ̈ܢܐ ܘܡܪ̈ܢܝܬܐ ܡܐܚܫ̈ܢܝܬܐ ܘܡܟܡܪ̈ܢܝܬܐ. ܐܠܐ ܫܝܢܐ ܘܫܠܡܐ ܘܚܕܘܼܬܐ ܘܚܝ̈ܐ ܡܚܝ̈ܕܝ ܒܐܠܗܐ ܓܿܡܪ ܟܿܠ. ܡܚܝܕ̈ܝ ܒܗܿ ܒܛܘܼܒܬܢܘܬܐ ܡܪܢܿܝܬܐ. ܘܐܢ ܟܝ ܢܐܡܪ ܐ̱ܢܫ ܐܘܿ ܢܬܼܚܫܒ ܕܟܕ ܐܠܗܐ ܛܒܿܐ ܐܝܼܬܘܗܝ ܘܥܬܝܼܪܐ ܘܚܟܝܼܡܐ ܘܓܡܝܼܪܐ ܘܡܫܡܠܝܐ ܘܠܐ ܣܢܝܼܩܐ ܘܠܐ ܚܣܝܼܪܐ. ܡܼܢ ܛܒܿܘܬܗ ܒܪܐ ܠܒܪ̈ܝܬܗ ܘܐܬܩܢ ܥܠ̈ܡܐ. ܥܠܡܢܐ ܠܐ ܒܼܪܐ ܠܟܿܠܗܘܿܢ ܡܠ̈ܝܼܠܐ ܒܗܿܝ ܛܘܼܒܬܢܘܼܬܐ ܓܡܝܼܪܬܐ ܘܡܫܡܠܝܘܼܬܐ ܕܥܬܝܼܕܐ ܕܬܗܼܘܐ ܠܗܘܢ ܒܚܘܼܕܬܐ ܕܥܬܝܼܕ. ܘܐܡܿܪܝܢܢ ܠܘܬܗ. ܕܡܛ݀ܠ ܣܿܓܝ̈ܐܬܐ. ܕܡܢܼܗܝܢ ܩܠܝܼܠ ܡܕܪܟܝܼܢܢ ܚܢܢ. ܘܐܝܠܝܢ ܕܐܫܬܡܠܝܼܘ ܬܘܼܒ ܝܬܝܪ ܡܕܪܟܝܢ. ܡܢܼܗܘܢ ܬܘܼܒ ܗܿܕܝܢ ܡܕܪܟܝܼܢܢ ܘܝܿܕܥܝܢܢ ܠܗܝܢ ܚܬܝܼܬܐܝܼܬ. ܐܡܼܬܝ ܕܡܫܼܬܡܠܝܢܢ ܒܗܿܘ ܚܘܼܕܬܐ ܒܚܕܝܘܼܬܐ ܕܥܡ ܡܪܢ ܘܐܝܠܝܢ ܕܗܿܫܐ ܡܕܪܟܝܼܢܢ ܠܗܝܢ ܐܝܼܬܝܗܝܢ ܗܿܟܢܐ. ܕܐܠܘ ܒܡܫܡܠܝܘܼܬܐ ܘܓܡܝܼܪܘܼܬܐ ܒܪܐ ܗܘܼܐ ܒܪܘܝܐ ܠܡ̈ܠܝܼܠܐ ܡܼܢ ܫܘܼܪܝܐ. ܒܐܝܠܝܢ ܕܥܬܝܕ ܕܢܬܼܠ ܠܗܘܿܢ ܒܿܬܪ ܕܡܼܬܓܡܪܝܢ ܒܢܿܛܘܪܘܬ ܦܘܼܩ̈ܕܢܐ ܘܡܫܬܡܠܝܢ ܒܪܚܼܡܬܗ. ܘܠܐ ܣܟ ܦܐܝܐ ܗܘܬ݀ ܗܿܕܐ ܐܦܠܐ ܡܗܡܢܝܐ ܗܘܼܬ݀. ܐܠܐ ܗܿܘܝܢ ܗܘܼܘ ܐܝܟ ܗܿܘ ܕܒܟܝܿܢܗܘܿܢ ܐܝܼܬܝܗܿ ܛܘܼܒܬܢܘܼܬܐ ܕܒܗܿ ܐܬܼܒܪܝܘ. ܘܕܝܼܠܝܬܗܘܢ ܐܝܼܬܝܗܿ. ܘܡܛܠ ܕܠܐ ܐܫܬܼܦܠܘ ܘܟܦܢܘ ܘܨܗܝܼܘ ܩܕܡܐܝܼܬ. ܠܐ ܝ݀ܕܥܝܼܢ ܗܘܼܘ ܐܝܩܪܐ ܘܚܝܠܘܬܐ ܘܗܢܝܐܘܼܬܐ ܕܒܢܝܿܚܬܐ ܘܒܗܝܼܠܘܼܬܐ ܕܣܿܒܥܐ ܘܦܘܼܠܚܢܐ ܘܠܐ ܚܣܝܼܪܘܼܬܐ. ܐܟܙܢܐ ܕܚܒܝܼܒ ܣܿܓܝܼ ܘܪܚܝܼܡ ܘܗܢܝܼ ܘܪܓܝܓ ܘܚܿܠܐܼ ܡܐܟܘܼܠܬܐ ܒܿܬܪ ܟܦܢܐ ܥܙܝܼܙܐ. ܘܫܩܼܝܐ ܒܬܪ ܨܗܝܐ ܡܫܠܗܒܢܐ. ܘܚܘܼܠܡܢܐ ܒ݀ܬܪ ܟܘܼܪܗܢܐ ܢܓܝܼܪܐ. ܘܥܘܼܬܪܐ ܡܫܪܬܚܐ ܒܿܬܪ ܡܣܼܟܢܘܼܬܐ ܡܕܘܝܢܝܬܐ. ܘܢܘܼܗܪܐ ܒܬܪ ܚܫܘܼܟܐ. ܗܿܟܢ ܘܝܬܝܪ ܡܼܢ ܗܿܟܢ ܣܿܓܝܼ ܚܒܝܼܒ ܚܘܼܕܬܐ ܕܥ݀ܠܡܐ ܕܥܬܝܕ ܘܡܩܘܐ ܒܫܝܢܐ ܘܫܠܡܐ ܘܚܕܘܼܬܐ. ܒܿܬܪ ܗܿܢܐ ܕܡܠܐ ܥܿܩ̈ܬܐ ܘܟܐܒ̈ܐ ܘܬܐܢܚ̈ܬܐ. ܘܗܐ ܚܿܙܝܢܢ ܕܟܿܠܡܿܢ ܕܩ݀ܢܐ ܡܕܡ ܦܫܝܼܩܐܝܬ ܒܪܗܝܼܒܘܼ ܘܡܘܒܕ ܠܗ. ܡܛܠ ܕܠܐ ܝܩܝܼܪ ܥܠܘܗܝ. ܒܗܿܝ ܕܠܐ ܩܢܝܗܝ ܒܿܬܪ ܛܘܼܪܦܐ ܘܫܦܼܠܐ. ܐܝܟ ܗܿܘ ܕܐܫܟܼܚ ܥܘܼܬܪ̈ܐ ܣܿܓܝ̈ܐܐ. ܐܘܿ ܡܬܝܼܗܒ ܠܗ ܡܼܢ ܡܠܟܐ ܡܐܓܢ ܘܒܪ̈ܚܡܐ ܘܒܛܝܒܘܬܗ ܠܐ ܡܩܕܐ ܠܗ. ܒܗܿܝ ܕܠܐ ܝܩܝܼܪ ܥܠܘܗܝ. ܘܠܐ ܝ݀ܕܥ ܐܝܼܩܪܗ. ܡܛ݀ܠܕܠܐ ܐܬܛܪܦ ܡܛ݀ܠܬܗ. ܗܿܘ ܕܝܢ ܕܩܿܢܐ ܡܕܡ ܡܼܢ ܫܦܠܼܗ ܘܥܡܠܐ ܕܐܝܼܕ̈ܘ̄. ܐܘܿ ܡܼܢ ܬܐܓܪ̈ܬܐ ܕܒܐܘܼܪ̈ܚܬܐ ܢܓܝܼܪ̈ܬܐ ܘܡܼܒܥ̈ܕܬܐ.



Page 89



ܐܘܿ ܡܼܢ ܦܠܚܘܼܬܐ ܬܥܝܼܫܬܐ ܕܒܐܪܥܐ. ܗܿܘܐ ܣܿܓܝܼ ܚܒܝܼܒ ܥܠܘܗܝ ܘܡܝܩܪ. ܘܣܿܓܝܼ ܡܙܕܗܪ ܒܗ ܘܠܐ ܡܦܠܗܕ ܠܗ ܦܫܝܼܩܐܝܬ. ܒܗܿܝ ܕܝܿܕܥ ܒܟܡܐ ܫܦܼܠܐ ܘܛܘܼܪܦܐ ܘܩܝܢܕܘܢܘܣ ܩܢܼܝܗܝ. ܗܿܟܘܬ ܐܠܘܼ ܡܼܢ ܫܘܼܪܝܐ ܝܗܼܒ ܗܘܼܐ ܠܢ ܒܪܘܼܝܐ ܗܿܝ ܛܘܼܒܬܢܘܼܬܐ ܡܫܡܠܝܬܐ. ܠܐ ܝܩܝܼܪܐ ܗܘܼܬ݀ ܥܠܝܢ. ܐܦܠܐ ܗܐܢܝ ܗܘܼܐ ܠܢ ܒܗܿ. ܐܝܟ ܗܿܝ ܕܒܬܪ ܫܦܼܠܐ ܣܿܓܝܐܐ ܘܥܡܠܐ ܘܛܘܼܪ̈ܦܐ ܕܣܿܒܠܝܢܢ ܒܗܿܢܐ ܥܿܠܡܐ. ܘܡܼܢ ܗܿܠܝܢ ܩܠܝܼܠ ܬܚܘܝ̈ܬܐ ܢ݀ܕܥ ܣܿܓܝ̈ܐܬܐ. ܘܢܿܫܬܪܪ ܕܣܓܝ ܛܒܿܐ ܘܡܝܬܪܐ ܘܡܥܕܪܐ ܗܿܝ ܕܐܬܼܒܪܝܢܢ ܩܕܡܐܝܼܬ ܒܥܿܠܡܐ ܕܛܘܼܪ̈ܦܐ ܕܚܣܝܼܪܘܬܐ ܘܗܿܝܕܝܢ ܢܿܗܘܐ ܒܥܠܡܐ ܚܼܕܬܐ ܕܐܝܼܬܘ̄ ܚܕܘܼܬܐ ܘܒܘܼܣܡܐ ܘܢܝܿܚܐ ܘܓܡܝܼܪܘܼܬܐ. ܘܢܙܕܩ ܠܕܝܼܢ̈ܘܗܝ ܕܐܠܗܐ. ܘܢܩܠܣ ܠܚܟܡܼܬܗ ܠܐ ܡܬܼܦܫܩܢܝܼܬܐ. ܘܢ݀ܘܕܐ ܠܛܝܒܘܬܗ ܠܐ ܡܼܬܡܠܠܢܝܼܬܐ܀ ܘܒܗܿܠܝܢ ܫܠܡ ܩܦܠܐܘܢ ܕܬܪܝܢ ܕܡܐܡܪܐ ܕܬܪܝܢ ܒܝܕ ܐܠܗܐ ܕܚܝܠ ܘܥܕܪ.

ܬܘܼܒ ܥܡ ܐܠܗܐ ܕܡܚܟܡ ܩܦܠܐܘܢ ܕܬܠܬܐ ܕܡܐܡܪܐ ܕܬܪܝܢ ܥܠܗܿܝ ܕܐܝܢ ܐܝܼܬ ܥ݀ܠܡܐ ܐܚܪܢܐ ܣܼܛܪ ܡܼܢ ܗܿܢܐ ܕܡܼܬܚܙܐ ܘܩܿܐܡ. ܗܐ ܚܿܙܝܢܢ ܘܡܼܣܬܟܠܝܼܢܢ ܘܝܿܕܥܝܼܢܢ ܕܟܝܿܢܐ ܕܝܼܠܢ ܒܢܝ̈ܢܫܐ ܡܠ̈ܝܠܐ ܡܩܝܡ ܘܐܝܼܬܘܗܝ ܡܼܢ ܡܕܡ ܩܛܝܼܢܐ ܘܪܘܼܚܢܝܐ ܘܡܼܢ ܡܕܡ ܐ̱ܚܪܢܐ ܥܒܝܐ ܘܓܘܼܫܡܢܐ. ܕܐܝܼܬܝܗܘܢ ܢܦܫܐ ܘܦܓܪܐ. ܘܟܡܐ ܕܩܝܡܐ ܗܕܐ ܚܝܘܼܬܐ ܒܢ. ܥ݀ܡܪ ܗܘܼܐ ܩܛܝܼܢܐ ܒܗܢ ܥܒܝܐ. ܐܡܼܬܝ ܕܝܢ ܕܢܗܼܘܐ ܫܪܝܐ ܠܗܿܢ ܪܘܼܟܒܐ ܘܒܛܠܐ ܗܕܐ ܚܝܘܼܬܐ. ܡܬܦܿܪܫܝܢ ܡܼܢ ܚܕܕ̈ܐ ܢܦܫܐ ܡܼܢ ܦܓܪܐ. ܘܐܟܡܐ ܕܦܓܪܐ ܗܿܦܟ ܠܟܝܿܢܗ ܗ̄ ܠܐܣܛܘܼܟ̈ܣܘܗܝ. ܥܦܪܐ ܠܥܦܪܐ ܘܢܫܬܡܐ ܠܐܐܪ. ܘܘܪܛܝܼܒܘܬܐ ܠܡܝ̈ܐ. ܘܚܡܝܼܡܘܼܬܐ ܠܢܘܼܪܐ. ܗܿܟܘܬ ܐܦ ܢܦܫܐ ܪܘܼܚܢܿܝܬܐ ܘܩܛܝܼܢܬܐ. ܗ݀ܦܟܐ ܘܐܙܿܠܐ ܥܡܿܪܐ ܒܐܬܪܐ ܕܠܿܚܡ ܠܗܿ ܗ̄ ܪܘܚܢܝܐ ܘܠܐ ܡܬܚܙܝܿܢܐ ܠ̈ܥܝܢܐ ܕܦܓܪܐ. ܠܐ ܦܓܪܐ ܡܘܒܕ ܡܕܡ ܡܼܢ ܗܿܠܝܢ ܕܝܠܗ. ܐܦܠܐ ܢܦܫܐ ܡܬܼܦܠܚܕܐ ܘܐܒܿܕܐ. ܐܠܐ ܦܓܪܐ ܫ݀ܒܩ ܟܿܠܚܕܐ ܡܼܢ ܡܢܘ̈ܬܗ ܒܐܣܛܘܼܟ̈ܣܐ ܐܒܿܗ̈ܘܗܝ. ܟܕ ܢܛܝܼܪܝܢ ܘܠܐ ܚܣܝܼܪܝܢ. ܡܛ݀ܠ ܕܬܘܼܒ ܠܝܬ ܕܘܟܬܐ ܘܐܬܪܐ ܕܢܬܼܦܠܗܕܘܢ ܒܗ. ܗܟܘܬ ܐܦ ܢܫܦܐ ܥܡܿܪܐ ܘܡܼܬܢܛܪܐ ܒܐܬܪܐ ܪܘܚܢܐ ܕܠܿܚܡ ܠܗܿ ܘܐܝܟ ܟܝܿܢܗܿ. ܥܕܡܐ ܠܙܒܢܐ ܕܚܘܼܕܬܐ ܘܗܿܝܕܝܢ ܡܢܕܪ ܢܣܿܒܐ ܡܢܼܗܘܢ ܕܐܣܼܛܘܼܟ̈ܣܐ ܠܡܢ̈ܘܬܐ ܕܫܒܼܩܬ݀ ܒܗܘܢ. ܘܠܒܫܐ ܠܗ ܠܦܓܪܐ ܕܫܠܼܚܬ݀܀ ܗܼܘ ܟܕ ܗܼܘ.  ܟܕ ܡܚܼܬ ܘܩܢܐ ܡܼܢ ܚܘܼܕܬܐ ܫܘܼܒܚܐ ܘܠܐ ܡܼܬܚܒܠܢܘܼܬܐ. ܘܗܿܢܐ ܫܪܒܐ ܡܼܢ ܛܟܼܣܐ ܕܢܘܼܚܡܐ ܘܚܘܼܕܬܐ ܐܝܼܬܘܗܝ. ܕܥܠܘܗܝ ܐܦ ܡܡܠܠܝܼܢܢ ܒܕܘܼܟܬܗ ܡܼܢ ܠܬܼܚܬ



Page 90



ܘܡܩܢܝܢܢ ܦܝܿܣܐ ܫܪܝܼܪܐ ܘܡܢܝܼܚܢܐ ܕܬܪܥܝܼܬܐ. ܕܡܼܢ ܟܿܠ ܦܪܘܿܣ ܡܬܼܚܬܕܐ ܒܪܝܼܬܐ ܘܗܿܘܐ ܢܘܼܚܡܐ. ܘܗܿܢܐ ܕܡܿܐܬ ܗ݀ܘܐ ܡܼܢ ܚܘܕܬܐ ܠܐ ܡܿܝܘܼܬܐ. ܘܗܿܢܐ ܕܡܬܼܚܒܠ ܗ݀ܘܐ ܠܐ ܡܬܼܚܒܠܢܐ. ܡܿܕܝܢ ܐܟܡܐ ܕܡܢ̈ܘܬܗ ܕܦܓܪܐ ܢܛܝܼܪܝܢ ܒܐܣܛܘܼܟ̈ܣܐ. ܗܟܘܬ ܢܦܫܐ ܡܠܝܼܠܬܐ ܘܪܘܼܚܢܿܝܬܐ ܢܛܝܼܪܐ ܒܐܬܪܐ ܕܡܠ̈ܝܼܠܐ ܘܪ̈ܘܼܚܢܐ. ܡܕܝܢ ܐܝܼܬ ܫܪܝܼܪܐܝܬ ܐܬܪܐ ܕܪ̈ܘܼܚܢܐ. ܐܢ ܟܝܬ ܐܬܪܐ ܡܼܬܐܡܪ ܒܪܘܼܚܢܝܘܼܬܐ. ܕܐܝܼܬܘܗܝ ܥ݀ܠܡܐ ܠܐ ܡܼܬܚܙܝܢܐ. ܘܗܕܐ ܢܕܥ ܕܒܪܝܬܐ ܕܒܼܪܐ ܐܠܗܐ ܡܫܡܠܝܬܐ ܐܝܼܬܝܗܿ ܘܠܐ ܣܟ ܚܣܝܼܪܐ ܘܠܐ ܣܢܝܼܩܐ ܥܠ ܬܘܣܦܬܐ ܐܦܠܐ ܡܼܬܒܨܪܐ ܣܟ ܐܘܿ ܡܫܼܬܚܦܠܐ ܥܕܡܐ ܠܙܒܢܐ ܕܚܘܼܕܬܐ ܓܘܢܝܐ. ܘܗܿܝ ܗܘܼܠܐ ܐܝܟ ܕܐܝܼܬܝܗܿ ܡܩܘܝܐ. ܕܐܝܼܬܝܗܿ ܐܪ̈ܒܥܬܝܗܘܿܢ ܐܣܛܘܼܟ̈ܣܐ. ܕܒܗ ܒܡܬܩܠܐ ܘܟܝܠܐ ܕܒܪܐ ܐܢܘܢ ܒܪܘܝܐ ܡܟܬܪܝܢ. ܟܕ ܠܐ ܣܟ ܡܘܣܦܝܼܢ ܐܘܿ ܚܿܣܪܝܢ. ܡܥܒܕܝܢ ܕܝܢ ܒܚܕ̈ܕܐ ܘܡܼܬܛܠܩܝܢ ܡܼܢ ܚܕ̈ܕܐ. ܘܡܬܼܥܛܝܢ ܡܼܢ ܚܕ̈ܕܐ. ܘܟܿܠ ܚܕ ܠܟܝܿܢܗ ܗܿܦܟ. ܟܕ ܠܐ ܣܿܟ ܚܣܝܼܪ ܡܕܡ ܣܿܟ. ܒܗܿ ܕܠܐ ܡܼܨܝܐ ܠܚܕ ܡܢܗܘܢ ܕܢܦܘܩ ܡܼܢ ܐܬܪܐ ܘܥ݀ܠܡܐ ܗܿܢܐ ܕܠܓܘ ܡܼܢ ܡܘܙܠܬܐ ܗܿܕܐ. ܘܠܟܿܠ ܐܝܟܐ ܕܡܼܬܟܪܟܝܢ܆ ܡܢܕܪܫ ܠܟܝܿܢܗܘܢ ܗܿܦܟܝܢ. ܐܦ ܢܦܫܐ ܗܿܟܝܠ ܟܕ ܡܼܢ ܥܘܼܡܪܐ ܕܓܘܼܫܡܐ ܡܫܢܝܐ. ܐܙܿܠܐ ܥ݀ܡܪܐ ܒܐܬܪܐ ܕܡܚܝ̈ܢ ܘܠܿܚܡ ܠܗܿ ܕܐܝܼܬܘܗܝ ܩܛܝܼܢܐ ܘܪܘܼܚܢܝܐ ܘܠܐ ܡܼܬܬܚܙܝܢܐ ܐܝܟ ܟܝܿܢܗܿ. ܘܡܠܝܼܠܐ ܘܝܕܘܼܥܬܢܐ. ܡܛܠ ܕܡܢܟܿܦܪܘܿܣ ܟܿܠ ܐܬܪܐ ܥܿܡܘܼܪ̈ܐ ܐܝܬ ܒܗ ܐܝܟ ܟܝܿܢܗ ܕܠܿܚܡܝܼܢ ܘܡܚܿܝܝܢ ܠܗ. ܘܐܢ ܐܣܛܘܼܟ̈ܣܐ ܥܒܝ̈ܐ ܘܝܩܝܼܪܐ ܘܠܐ ܡܠ̈ܝܼܠܐ ܒܟܠܚܕ ܡܢܼܗܘܢ ܠܣܛܪ ܐܝܬ ܥܡܘܼܪ̈ܐ ܐܝܟ ܟܝܿܢܗ ܘܕ݀ܠܚܡܝܢ ܘܡܚܝܢܝܢ ܠܗ. ܐܟܙܢܐ ܕܒܐܐܪ ܥ݀ܡܪ̈ܢ ܦܪ̈ܚܬܐ. ܘܒܐܪܥܐ ܚܝ̈ܘܬܐ ܘܒܥܝܼܪ̈ܐ ܘܫܪ̈ܨܐ ܘܬܘܠ̈ܥܐ ܘܪ̈ܚܘܫܐ. ܘܒܡܝ̈ܐ ܓܢܣ̈ܐ ܣܿܓܝ̈ܐܐ ܕܢܘ̈ܢܐ ܘܪ̈ܚܫܐ ܘܬܢܝܼܢ̈ܐ ܘܩܝܼܛ̈ܐ. ܘܒܓܘ ܢܘܼܪܐ ܬܘܼܒ ܥ݀ܡܪ̈ܢ ܦܪ̈ܚܬܐ ܗܿܠܝܢ ܕܡܬܼܩܪ̈ܝܢ ܐܡܝܢܐܛܘܢ. ܗ̄ ܠܐ ܝܩܘ̈ܕܐ. ܘܨܿܝܕܝܢ ܠܗܘܢ ܒܢܝ̈ܢܫܐ ܘܢ݀ܣܒܝܢ ܡܼܪܛܐ ܕܝܼܠܗܝܢ ܥ݀ܙܠܝܢ ܠܗ ܘܥ݀ܒܕܝܢ ܫܘܫ̈ܦܐ. ܘܟܕ ܫܿܕܝܢ ܠܗܝܢ ܒܢܘܼܪܐ. ܝ݀ܩܕܐ ܨܿܐܬܐ ܕܒܗܝܢ. ܘܗܼܢܝܢ ܣܟ ܠܐ ܝܿܩܕ̈ܢ. ܐܠܐ ܐܝܟ ܕܐܝܼܬܝܗܝܢ ܡܟܟܬܪ̈ܢ ܘܡܚܘܪ̈ܢ ܘܫܒܝܼܚ̈ܢ. ܡܕܝܢ ܡܼܢ ܟܿܠ ܦܪܘܿܣ ܐܦ ܐܬܪܐ ܕܡܫܼܬ̈ܢܝܢ ܠܗ ܢܦܫ̈ܬܐ. ܕܐܝܼܬܘܗܝ ܩܛܝܼܢܐ ܘܪܘܼܚܢܝܐ. ܥܡܘܼܪ̈ܐ ܐܝܼܬ ܒܗ ܕܠܿܚܡܝܢ ܘܡܚܿܝܢܝܢ ܠܗ. ܕܐܝܼܬܝܗܘܢ ܟܝ̈ܢܐ ܩܛܝܼܢ̈ܐ ܘܪ̈ܘܼܚܢܝܐ ܡܠ̈ܝܼܠܐ ܘܝܕܘܼܥ̈ܬܢܐ. ܘܐܢ ܬܐܡܪ܆ ܕܗܐ ܗܿܠܝܢ ܟܝ̈ܢܐ ܩܛܝܼܢ̈ܐ ܘܪ̈ܘܼܚܢܝܐ ܐܬܒܪܝܼܘ ܒܡܫܡܠܝܘܼܬܐ ܓܡܝܼܪܬܐ܆ ܒܪܢܫܐ ܠܡܘܿܢ ܠܐ ܐܬܼܒܪܝ ܗܿܟܢ ܓܡܝܼܪܐ ܘܡܫܡܠܝܐ.



Page 91



ܘܐܡܿܪܝܢ ܕܗܼܘ ܟܝܿܢܗܿ ܕܢܦܫܗ ܕܒܪܢܫܐ ܓܡܝܼܪܐ ܐܝܼܬܘܗܝ ܒܫܦܝܘܼܬܐ ܘܢܗܝܼܪܘܼܬܐ ܡܨܠܠܬܐ. ܘܥܼܠ ܥܠܘܗܝ ܓܕܫܐ ܕܚܿܫܘܿܫܘܿܬܐ. ܘܟܕ ܐܝܼܬܘܗܝ ܒܪܘܼܚܢܘܬܗ ܠܐ ܡܨܝܐ ܗܘܼܬ݀ ܕܢܬܼܕܟܐ ܘܢܫܼܬܦܐ ܘܢܼܗܦܘܼܟ ܠܟܝܢܝܘܼܬܗ ܟܝܿܢܝܬܐ. ܐܬܼܝܗܒ ܠܗ ܓܘܼܫܡܐ ܥܒܝܐ ܕܢܥܼܡܪ ܒܗ ܘܢܬܚܝܕ ܠܗ. ܘܒܗ ܢܬܛܪܦ ܘܢܐܨܦ ܥܕܡܐ ܕܡܬܕܟܠ ܘܡܨܛܠܠ. ܟܕ ܠܘ ܗܼܢ̈ܝܢ ܪ̈ܘܼܚܬܐ ܗܿܠܝܢ ܕܐܬܬܚܫ̈ܟܝ ܒܡܦܘܠܬܐ ܠܒܼܫ̈ܝ ܦܓܪܐ. ܐܠܐ ܐ̱ܚܪ̈ܢܝܬܐ ܒܢ̈ܬ ܟܝܿܢܗܝܢ ܗ̄ ܢܦܫ̈ܬܢ. ܘܟܝܿܢܐ ܕܪ̈ܘܼܚܢܐ ܡܠ̈ܝܼܠܐ ܘܝܕܘܼܥܬ̈ܢܐ ܘܠܐ ܡܬܼܚ̈ܙܝܢܐ. ܐܦܢ ܐܡܿܪܝܢܢ ܕܓܡܝܼܪܝܢ ܘܡܫܡܠܝܢ. ܐܠܐ ܠܦܘܼܬ ܚܣܝܼܪܘܼܬܐ ܕܝܠܢ ܕܡܼܢ ܥܠܼܬ ܓܼܕܫܐ ܕܚܫܼܟܐ ܕܥܼܠ ܥܠܝܢ ܡܼܢ ܡܗܡܝܢܘܼܬܐ. ܐܡܿܪܝܢܢ. ܕܓܡܝܼܪܝܢ. ܘܠܘ ܠܘ ܗܿܘ ܟܝܿܢܐ ܛܘܼܒܬܢ ܒܟܿܠ ܘܡܫܡܠܐ ܘܓܡܪ ܟܿܠ. ܟܕ ܠܐ ܚܿܣܪ ܘܠܐ ܙܿܥܪ ܘܠܐ ܡܩܒܠ ܟܝܿܢܗ ܫܘܼܚܠܦܐ ܐܘܿ ܫܘܓܢܝܐ. ܘܐܟܡܐ ܕܗܼܢܘܢ ܡܝܬܪܝܢ ܘܡܥܠܝܢ ܡܼܢܢ ܒܓܡܝܼܪܘܼܬܐ ܘܫܘܼܡܠܝܐ. ܗܿܟܘܬ݀ ܝܬܝܪ ܐܿܠܦ ܐ̈ܠܦܝܢ ܘܪ̈ܒܘ ܪ̈ܒܘܢ ܙܒܢ̈ܝܢ ܡܥܠܝ ܡܢܼܗܘܿܢ ܘܓܡܝܼܪ ܘܡܫܼܡܠܝ ܘܪܡ ܡܢܼܗܘܿܢ ܗܿܘ ܟܝܿܢܐ ܛܘܼܒܬܢ ܒܟܿܠ. ܡܕܝܢ ܐܦ ܗܼܢܘܢ ܚܣܝܼܪ̈ܐ ܡܬܼܩܪܝܢ ܘܠܐ ܡܫܡܠ̈ܝܐ. ܘܡܛ݀ܠ ܕܚ̈ܝܐ ܐܢܘܢ ܘܡܠ̈ܝܼܠܐ. ܘܐܝܼܬ ܐܬܪܐ ܠܥܠ ܡܢܼ ܗܘܢ ܠܡܼܬܥܠܝܘܼ ܠܗ܆ ܐܡܝܼܢܐܝܬ ܣܿܠܩܝܢ ܘܡܬܼܥܠܝܢ ܘܡܫܼܬܘܫܛܝܢ. ܘܒܗܿܠܝܢ ܫܘܼܚܠ̈ܦܐ ܕܡܣܩ̈ܬܐ ܗ̈ܘܝܐ ܠܗܘܢ ܚܕܘܼܬܐ ܐܡܝܼܢܬܐ. ܗ̄ ܕܐܡܝܼܢܐܝܬ ܘܒܟܿܠܙܒܢ ܒܚܕܘܼܬܐ ܐܝܼܬܝܗܘܢ ܘܒܡܫܼܬܘܫܛܢܘܼܬܐ. ܐܠܐ ܒܪܡ ܠܐ ܓܡܝܼܪܝܢ ܘܡܫܡܠܝܢ ܐܦܿ ܒܡܫܬܘܫܛܢܘܬܗܘܢ ܩܕܡ ܚܘܼܕܝܐ ܓܘܢܝܐ ܕܝܼܠܢ ܘܕܝܼܠܗܘܿܢ. ܐܠܐ ܬܚܝܬ ܩܢܼܛܐ ܡܕܡ ܐܝܼܬܝܗܘܢ. ܡܼܢ ܥܠܼܬ ܓܕܫܐ ܡܕܡ ܢܘܼܟܪܝܐ ܘܣܩܘܼܠܝܐ ܕܥܼܠ ܥܠ ܣܿܓܝ̈ܐܐ ܡܼܢ ܟܢܘ̈ܬܗܘܿܢ. ܘܡܢܗ ܡܼܢ ܩܢܼܛܐ ܐܬܬܪܝܼܡ ܡܢܗܘܢ. ܐܠܐ ܒܪܡ ܠܐ ܟܘܼܠܢܐܝܼܬ ܩܕܡ ܚܘܼܕܬܐ ܓܘܢܝܐ ܘܓܡܝܼܪܘܼܬܐ ܡܫܡܠܝܬܐ. ܘܥܠ ܗܿܠܝܢ ܚܬܝܼܬܐܝܼܬ ܐܡܼܬܝ ܕܡܬܼܡܛܝܢܢ ܠܥܕܢܗܝܢ ܡܚܘܝܢܢ. ܡܕܝܢ ܡܼܢ ܟܿܠ ܦܪܘܿܣ ܐܝܼܬ ܥ݀ܠܡܐ ܐ̱ܚܪܢܐ ܕܠܐ ܡܬܚܙܐ ܣܼܛܪ ܡܼܢ ܗܿܢܐ ܕܡܼܬܚܙܐ ܘܩܿܐܡ. ܘܡܼܬܝܕ̈ܥܢ ܗܿܠܝܢ ܬܘܼܒ ܡܼܢ ܡܥܒܕܢ̈ܘܬܐ ܣܿܓܝ̈ܐܬܐ. ܕܗܿܐ ܚܿܙܝܢܢ ܒܥܒܿܕܐ ܕܡܣܼܬܥܪ̈ܢ ܒܥ݀ܠܡܐ ܗܿܢܐ. ܕܐܡܝܼܢܐܝܬ ܡܬܼܚܙܐ ܘܡܬܬܥܒܕ ܒܗ ܡܕܡ ܡܼܢ ܕܗܿܘ ܥ݀ܠܡܐ ܕܠܐ ܡܬܚܙܐ. ܘܐܦ ܚܠ̈ܡܐ ܬܘܼܒ ܕܚܿܙܝܢܢ ܠܘ ܒܥܝ̈ܢܐ ܕܦܓܪܐ ܗܿܐ ܚܿܙܝܢܢ ܠܗܘܢ. ܡܛ݀ܠ ܕܦܓܪܐ ܡܛܒܥ ܒܫܢܬܐ ܘܫܿܠܐ ܘܫܬܝܼܩ ܘܐܚܝܼܕܝܢ ܟܿܠܗܘܿܢ ܪ̈ܓܫܘܗܝ. ܢܦܫܐ ܐܝܼܬܝܗܿ ܚܿܙܝܐ ܚܿܠܼܡܐ ܘܩܢܘܼܡ̈ܐ ܘܫܪ̈ܒܐ ܘܣܘܼܥܪ̈ܢܐ ܕܡܚܿܝܢܢ ܠܟܝܿܢܗܿ. ܕܐܝܼܬܝܗܘܢ ܡܢܼܗ ܕܥ݀ܠܡܐ ܠܐ ܡܬܼ̇ܙܝܢܐ. ܘܗܿܐ ܬܘܼܒ ܡܣܼܬܥܪ̈ܢ ܒܥܒܿܕܐ ܡܥܒܕ̈ܢܘܬܐ ܣܿܓܝ̈ܐܬܐ ܠܥܝܢ



Page 92



ܟܿܠ ܐ̱ܢܫ ܕܛܒ̈ܬܐ ܘܣܩܘܼܒܠ̈ܝܘܬܐ ܘܓܠ̈ܝܢܐ ܘܚܙܘ̈ܢܐ ܕܡܩܕܡܝܢ ܡܫܘܕܥܝܢ ܘܡܒܕܩܝܢ ܫܪ̈ܒܐ ܕܒܬܪ ܙܒܢܐ ܣܿܓܝܐܐ ܡܬܓܠܝܢ ܘܡܣܼܬܥܪܝܢ ܘܡܼܬܝܕܥܝܢ. ܗܝܕܝܢ ܡܫܼܬܪܪܝܢ ܐܦ ܓܠ̈ܝܢܐ ܕܐܬܚܙܝܼܘ ܕܩܕܡܘ ܒܕܩܘ ܥܠܝܗܘܢ ܡܼܢ ܙܒܢܐ ܣܓܝܐܐ. ܘܗܿܠܝܢ ܓܠ̈ܝܢܐ ܘܚܙܘ̈ܢܐ ܘܚܠ̈ܡܼܐ ܘܫܘܼܘ̈ܕܥܐ ܒܝܕ ܩܢܘܼܡ̈ܐ ܚܝ̈ܐ ܘܡܠ̈ܝܼܠܐ ܪ̈ܘܼܚܢܝܐ ܘܩܛܝܼܢ̈ܐ ܗܿܐ ܡܬܓܠܝܢ ܘܡܬܼܚܘܝܢ ܠܢ ܡܢܗ ܕܥ݀ܠܡܐ ܠܐ ܡܬܼܚܙܝܢܐ ܕܡܫܬܕܪܝܢ ܒܦܘܼܩܕܢܐ ܡܪܢܝܐ ܕܒܪܘܼܝܐ ܘܡܪܐ ܕܟܿܠ. ܕܪܡܿܙ ܠܗܘܿܢ ܕܢܣܼܥܪܘܢ ܐܝܠܝܢ ܕܦܿܩܕ ܪܡܼܙܗ ܟܿܠ ܕܨܒܿܐ ܘܫܿܦܪ ܠܗ. ܘܐܝܠܝܢ ܕܚܠܝܼܡܐ ܡܢ݀ܬܐ ܕܝܕܘܥܬܢܘܼܬܗܘܢ ܐܢ ܡܬܼܒܩܝܢ ܒܥ݀ܠܡܐ ܚܬܝܼܬܐܝܼܬ ܘܣܿܝܡܝܼܢ ܒ݀ܠܐ ܒܙܘ̈ܥܘܗܝ ܘܟܪܼܘܟܝܗ ܘܟܿܠܗܘܿܢ ܣܘܼܥܪ̈ܢܘܗܝ܆ ܘܡܣܼܬܟܠܝܢ ܘܝܿܕܥܝܢ ܘܡܫܼܬܪܝܝܢ ܚܬܝܼܬܐܝܼܬ܆ ܕܥܠ ܬܫܡܫܬܐ ܘܛܟܼܣܐ ܘܥܡܐ ܘܐܬܪܐ ܘܡܠܟܘܼܬܐ ܘܐܘܡܢܘܼܬܐ. ܐܝܼܬ ܘܡܛܟܣ ܩܢܘܼ̈ܡܐ. ܡܢܼܗܘܢ ܕܚܝܠ̈ܘܬܐ ܡܠ̈ܝܼܠܐ ܡܬܼܝܕܥ̈ܢܐ ܕܡܼܢ ܥ݀ܠܡܐ ܠܐ ܡܬܚܙܝܢܐ. ܕܗܼܢܘܢ ܡܕܒܪܝܢ ܘܡܢܛܪܝܢ ܘܨܿܦܝܢ ܘܡܦܪܢܣܝܼܢ ܠܟܿܠ ܥܡܐ ܘܐܬܪܐ ܘܡܠܟܘܼܬܐ ܬܘܐܦ ܥܠ ܙܒ̈ܢܐ ܘܫܘܚ̈ܠܦܐ ܕܫܢ̈ܝܐ. ܘܥܠ ܐܐܪ̈ܐܣ ܘܥܢ̈ܢܐ ܘܡܛܪܐ ܘܛܐ̈ܠܐ܆ ܘܥܠ ܫܪܟܐ ܕܣܘܼܥܪ̈ܢܘܗܝ ܘܫܪ̈ܒܐ ܘܝܨܝܼܦܘܼܬܐ ܕܥܠ ܩܘܼܝܡܗ ܕܥ݀ܠܡܐ ܘܢܛܝܼܪܘܼܬܗ. ܐܝܟ ܦܘܼܩܕܢܐ ܘܪܡܼܙܐ ܘܨܒܝܿܢܐ ܕܡܪܐ ܘܥ݀ܒܘܕܐ. ܘܐܝܟܢܐ ܕܗܘܼ ܓܢܝܼܙܐ ܘܠܐ ܡܼܬܚܙܐ. ܡܐܠܠܘܢ ܐܦܠܐ ܡܬܼܕܪܟ. ܗܿܟܘܬ݀ ܘܚܝܠ̈ܘܬܐ ܘܥܒܼ̈ܕܐ ܘܡܫܡ̈ܫܢܐ ܕܡܪܘܼܬܗ ܒܥ݀ܠܡܗ ܠܐ ܡܬܼ̇ܙܝܢܐ. ܐܦ ܗܼܢܘܢ ܠܐ ܡܼܬܚܙܝܢ ܠܟܿܠ ܐ̱ܢܫ. ܐܠܐ ܠܡܿܢ ܕܫܦܐ ܘܡܨܿܠܠ ܗܘܢܗ. ܡܕܝܢ ܐܬܝܕܥܬ݀ ܡܼܢ ܗܿܠܝܢ ܣܿܓܝ̈ܐܬܐ ܕܐܝܟ ܗܿܠܝܢ ܕܐܝܼܬ ܥ݀ܠܡܐ ܐ̱ܚܪܢܐ ܕܡܠ̈ܝܼܠܐ ܡܼܬܝܕ̈ܥܢܐ ܘܪ̈ܘܼܚܢܐ ܘܠܐ ܡܬܼܚܙܝ̈ܢܐ܀

ܘܒܗܿܠܝܢ ܫܠܡ ܩܦܠܐܘܢ ܕܬܠܬܐ ܕܡܐܡܪܐ ܕܬܪܝܢ ܒܝܕ ܐܠܗܐ ܕܚܝܠ ܘܥܕܪ ܀ ܀ ܀

ܬܘܒ ܥܡ ܐܠܗܐ ܕܡܚܟܡ ܩܦܠܐܘܢ ܕܐܪܒܥܐ ܕܡܐܡܪܐ ܕܬܪܝܢ ܥܠܗܿ ܕܐܢ ܟܝ ܘܐܝܼܬ ܥ݀ܠܡܐ ܐܚܪܢܐ ܐܝܟܢ ܐܝܼܬܘܗܝ ܗܘܼܠܢܝܐ ܘܡܼܬܚܙܝܢܐ ܐܝܟ ܗܿܢܐ ܕܝܼܠܢ ܐܘܿ ܪܘܼܚܢܝܐ ܘܩܛܝܼܢܐ ܘܠܐ ܡܼܬܚܙܝܢܐ.

ܣܿܒܪܝܢܢ ܕܒܩܦܠܐܘܢ ܕܥܒܼܪ ܕܐܝܼܬܘܗܝ ܕܬܠܬܐ ܕܡܐܡܪܐ ܗܿܢܐ ܕܬܪܝܢ ܫܘܕܥܢܢ ܩܠܝܼܠ ܡܼܢ ܣܿܓܝܼ ܥܠ ܥ݀ܠܡܐ ܐܚܪܢܐ ܕܡܼܢ ܟܿܠ ܦܪܘܿܣ ܐܝܼܬܘܗܝ. ܕܐܝܼܬܘܗܝ ܩܛܝܼܢܐ ܘܪܘܼܚܢܝܐ ܘܠܐ ܡܬܼ̇ܙܝܢܐ. ܕܠܐ ܡܨܝܐ ܕܢܗܼܘܐ ܗܘܼܠܢܝܐ ܘܓܫܝܼܡܐ. ܐܠܐ ܪܘܼܚܢܝܐ ܘܩܛܝܼܢܐ. ܡܛ݀ܠ ܕܟܿܠ ܡܕܡ ܕܐܝܼܬܘܗܝ ܡܼܢ ܐܪܒܥܐ ܐܣܛܘܼܟܣܐ. ܣܢܝܼܩ ܥܠ ܩܘܼܝܡܐ܆ ܣܢܝܼܩ ܥܠ ܩܘܼܝܡܐ܆ ܡܢܼܗܘܢ ܟܕ ܡܢܗܘܢ ܕܐܣܛܘܼܟ̈ܣܐ ܘܡܢܟܿܠܦܪܘܿܣ



Page 93



ܗܘܠܢܝܐ ܘܓܫܝܼܡܐ ܘܡܼܬܚܙܝܢܐ ܐܝܼܬܘܗܝ. ܘܗܿܘ ܥ݀ܠܡܐ ܩܛܝܼܢܐ ܘܪܘܼܚܢܝܐ ܘܒܝܬ ܡܥܡܪܐ ܕܪ̈ܘܼܚܢܐ ܘܕܢܦ̈ܫܬܐ ܘܪ̈ܘܼܚܬܐ. ܠܘ ܡܼܢ ܐܣܼܛܘܼܟ̈ܣܐ ܐܝܼܬܘܗܝ. ܐܦܠܐ ܥܠ ܩܘܼܝܡܐ ܕܡܢܼܗܘܢ ܣܢܝܼܩ. ܘܡܕܡ ܕܠܝܬܘ̄ ܡܼܢ ܐܣܛܘܼܟ̈ܣܐ. ܐܦܠܐ ܡܢܼ̈ܘܢ ܡܩܝܡ ܐܘܿ ܡܼܬܩܝܡ. ܠܐ ܡܼܬܩܝܡ. ܠܐ ܡܬܼ̇ܙܝܢܐ ܐܝܼܬܘܗܝ ܘܠܐ ܓܘܼܫܡܢܐ. ܐܠܐ ܪܘܼ̇ܢܝܐ ܘܦܫܝܼܛܐ. ܘܡܕܡ ܕܐܝܼܬܘ̄ ܪܘܼܚܢܝܐ ܘܦܫܝܼܛܐ. ܘܠܐ ܡܪܟܒ ܡܼܢ ܐܣܛܘܼܟ̈ܣܐ. ܐܦܠܐ ܫܪܝܐ ܘܫܘܼܠܡܐ ܐܝܼܬ ܠܗ. ܡܕܝܢ ܗܿܘ ܥ݀ܠܡܐ ܕܪ̈ܘܼܚܢܐ ܕܐܝܼܬܘܗܝ ܩܛܝܼܢܐ ܘܦܫܝܼܛܐ ܘܪܘܼܚܢܝܐ ܐܝܟ ܟܝܿܢܗܘܢ ܕܥܡܘܼܪ̈ܘܗܝ ܪ̈ܘܼܚܢܐ ܘܢܦ̈ܫܬܐ ܪ̈ܘܼܚܢܝܬܐ ܘܠܐ ܡܪ̈ܟܒܬܐ. ܘܫܘܼܪܝܐ ܡܢ ܐܝܼܬ ܠܗ ܡܛ݀ܠ ܕܒܪܝܼܬܐ ܗܿܘ. ܘܡܼܢ ܟܕ ܐܬܒܪܝ ܐܝܼܬܘܗܝ ܫܘܼܪܝܗ. ܫܘܼܠܡܐ ܕܝܢ ܠܝܬ ܠܗ. ܡܛ݀ܠ ܕܦܫܝܼܛܐ ܗܿܘ ܘܠܐ ܡܪܟܒܐ. ܡܛ݀ܠ ܕܗ̣ܿܢ ܨܒܼܐ ܒܪܘܼܝܗ ܕܢܗܼܘܐ ܡܩܘܝܢܐ ܘܠܐ ܥ݀ܒܘܪܐ. ܥܠ ܗܿܝ ܒܪܝܗܝ ܘܐܬܩܢܗ ܦܫܝܼܛܐ ܘܩܛܝܼܢܐ ܘܪܘܼܚܢܝܐ. [ܕܢܗܼܘܐ ܡܥܡܪܐ ܠܟܝ̈ܢܐ ܦܫ̈ܝܼܛܐ ܘܩ̈ܛܝܼܢܐ ܘܪ̈ܘܚܢܝܐ.] ܘܪܐ ܓ݀ܕܫܝܢ ܒܗ ܫܘܼܚܠ̈ܦܐ ܘܣܩ̈ܘܼܒܠܐ. ܘܠܝܬ ܒܗ ܥܩܬܐ ܘܡܪܢܝܼܬܐ. ܐܦܠܐ ܩܢܼܛܐ ܘܕܚܠܼܬܐ. ܐܠܐ ܢܝܿܚܐ ܘܒܗܝܼܠܘܼܬܐ. ܒܪܡ ܕܝܢ ܠܘ ܗܼܘ ܐܝܼܬܘܗܝ ܐܬܪܐ ܕܓܡܝܼܪܘܼܬܐ ܘܫܘܼܡܠܝܐ. ܡܛ݀ܠ ܕܥ݀ܠܡܐ ܪܘܼܚܢܝܐ ܕܟܝ̈ܢܐ ܪ̈ܘܼܚܢܝܐ. ܒܪܝܐ ܘܥܒܝܼܕܐ ܐܝܼܬܘܗܝ. ܥܿܠܡܐ ܕܝܢ ܕܓܡܝܼܪܘܼܬܐ܆ ܥܿܠܡܗ ܕܐܠܗܐ ܐܝܼܬܘ̄ ܘܥܢܝܿܢܐ ܕܥܡܗ ܘܬܗܼܪܐ ܕܒܗ ܘܚܕܝܘܼܬܐ ܕܥܡܗ. ܥܿܠܡܐ ܕܝܢ ܕܪ̈ܘܼܚܢܐ ܣܿܓܝܼ ܒܨܝܼܪ ܘܡܬܚܬܝ ܡܼܢ ܗܿܘ ܕܐܠܗܐ. ܒܪܡ ܕܝܢ ܥܿܡܘܪ̈ܘܗܝ ܟܿܠܗ ܥܒܿܕܗܘܿܢ ܘܬܫܡܼܫܬܗܘܢ ܒܐܠܗܐ ܗܿܘ܆ ܨܒܝܿܢܗ ܕܐܠܗܐ ܘܦܘܼܠܚܢܗ. ܕܐܝܼܬܘܗܝ ܡܟܬܪܢܘܬܐ ܕܟܿܠܚܕ ܒܗܿܘ ܡܕܡ ܕܐܬܒܼܪܝ ܒܗ ܕܠܐ ܫܘܼܚܠܦ. ܥܬܝܼܕ ܕܝܢ ܕܬܘܼܒ ܢܬܓܡܪ ܘܢܬܼܥܠܐ ܒܚܘܼܕܬܐ ܕܟܿܠ ܘܟܝܿܢܐ ܪ̈ܘܼܚܢܐ ܡ̈ܠܝܼܠܐ ܘܝܕܘܼܥ̈ܬܢܐ ܕܒܥ݀ܠܡܐ ܠܐ ܡܬܚܙܝܢܐ. ܠܘ ܒܚܕ ܛܟܼܣܐ ܘܡܫܘܼܚܬܐ ܐܝܼܬܝܗܘܢ ܟܿܠܗܘܿܢ. ܐܠܐ ܒܛܟܼ̈ܣܐ ܣܿܓܝ̈ܐܐ. ܘܕܪ̈ܓܐ ܘܡܘܼܫܚ̈ܬܐ ܠܘ ܒܐܬܪܐ ܘܕܘܼܟܝ̈ܬܐ. ܐܠܐ ܒܗܘܢܐ ܘܒܝܕܥܬܐ ܪܘܼܚܢܝܬܐ. ܘܟܿܠ ܚܕ ܡܼܢ ܛܟܣܼ̈ܐ ܗܿܠܝܢ܆ ܥܒܝܼܕ ܪܫܐ ܘܩܕܡܝܐ ܠܗܿܘ ܕܒܬܪܗ. ܘܗܿܘ ܡܝܒܠ ܠܘܬܗ ܠܡܘܗ̈ܒܬܐ ܘܫܘܼܟܢܐ ܐܠܗܝܐ ܡܫܬܚܠܦ. ܡܛ݀ܠ ܕܚܕ ܗܼܘ ܙܢܐ ܕܡܘܗܒܬܐ. ܘܫܘܼܟܢܐ ܕܡܫܼܬܦܥ ܡܼܢ ܐܠܗܘܬܐ ܒܪܝܬ݀ ܟܿܠ ܘܡܪܬ݀ ܟܿܠ ܥܠ ܟܿܠ ܒܪ̈ܝܐ ܘܥܒܝܼܕ̈ܐ. ܐܠܐ ܟܿܠܚܕ ܐܝܟ ܚܝܠܐ ܕܝܼܕܥܬܗ ܡܩܒܠ ܘܥ݀ܬܪ ܘܡܼܬܒܣܡ ܡܼܢ ܫܘܼܟܢܐ. ܘܡܼܬܚܟܡ ܘܡܼܬܢܗܪ ܘܡܬܼܥܕܪ ܘܡܼܬܝܬܪ. ܐܟܙܢܐ ܕܫܡܼܫܐ ܗܿܢܐ ܡܬܪܓܫܢܐ. ܚܕ ܗܼܘ ܒܟܝܿܢܗ ܘܚܕ



Page 94



ܗܼܘ ܙܢܐ ܕܢܘܼܗܪܗ ܟܕ ܡܬܼܦܪܣܝܢ ܙܠ̈ܝܼܩܘܗܝ ܒܟܿܠܗ ܬܒܝܠ. ܘܡܼܬܚܙܐ ܒܢܘܼܗܪܗ ܟܿܠܗ ܫܘܼܦܪܗ ܘܦܐܝܘܼܬܗ ܕܥ݀ܠܡܐ. ܘܚܿ؛ܝܢ ܠܗܝܢ ܚܙ̈ܝܐ ܘܡܬܼܢܗܪܝܢ ܘܡܼܬܚܟܡܝܼܢ ܥܠ ܣܘܼܥܪ̈ܢܐ. ܘܡܪܕܝܼܬܐ ܘܡܼܬܒܣܡܝܼܢ. ܘܡܬܓܐܝܢ ܒܟܿܠܗ ܗܕܪܐ ܘܬܨܒܝܼܬܐ ܕܥ݀ܠܡܐ ܗܿܢܐ. ܐܠܐ ܒܪܡ ܠܐ ܟܿܠܗܘܿܢ ܫܘܝܐܝܼܬ ܚܿܙܝܢ ܘܡܬܼܢܗܪܝܢ ܘܡܬܒܣܡܝܼܢ ܐܠܐ ܟܿܠ ܚܕ ܠܦܘܼܬ ܚܠܝܼ̱ܘܼܬܐ ܘܫܦܝܘܼܬܐ ܕܪܓܫܐ ܕܚܙܼܬܗ. ܗܿܘ ܡܿܢ ܕܚܠܝܼ̱ܐ ܘܫܦܝܐ ܘܢܗܝܼܪܐ ܒܒܬ݀ ܥܝܢܗ܆ ܚܿܙܐ ܟܿܠ ܡܕܡ ܫܦܝܐܝܼܬ ܘܚܬܝܼܬܐܝܼܬ ܘܡܼܬܒܣܡ ܘܡܼܬܝܬܪ. ܗܿܘ ܕܝܢ ܕܡܚܝܼܠ ܢܘܼܗܪܗ. ܬܘܼܒ ܝܬܝܪ ܒܨܝܪܐܝܬ. ܗܿܘ ܬܘܼܒ ܕܢܣܝܼ̈ܣܢ ܥܝܢ̈ܘܗܝ ܘܟܪܝܼܗܐ ܚܙܼܬܗ ܡܼܢ ܐܝܢܐ ܕܗܼܘ ܓܕܿܫܐ. ܠܡܚܣܢ ܡܫܼܟܚ ܕܢܦܼܪܘܿܣ ܓܘܼܫ̈ܡܐ ܥܒܝ̈ܐ ܘܢܪܕܐ ܘܢܗܠܟ ܬܪܝܨܐܝܼܬ ܘܐܝܢܐ ܕܣܡܐ ܟܘܼܠܿܢܐܝܬ܆ ܚܕ ܗܼܘ ܠܗ ܠܠܝܐ ܘܐܝܼܡܡܐ ܘܢܘܼܗܪܗ ܘܚܫܘܼ̣ܐ. ܟܕ ܛܒܿ ܕܢܘܼܗܪܐ ܕܙܠ̈ܝܼܩܘܗܝ ܕܫܡܼܫܐ ܚܕ ܗܼܘ ܕܠܐ ܫܘܼܚܠܦ. ܐܠܐ ܠܘܬ݀ ܚܙ̈ܝܐ ܡܫܼܬܚܠܦ ܟܕ ܛܒܿ ܕܢܘܼܗܪܐ ܕܙܠ̈ܝܼܩܘܗܝ ܕܫܡܼܫܐ ܚܕ ܗܼܘ ܕܠܐ ܫܘܼ̇ܚܠܦ. ܐܠܐ ܠܘܬ݀ ܚܙ̈ܝܐ ܡܫܼܬܚܠܦ ܟܕ ܥܠܼܬܐ ܡܢܼܗܘܢ ܐܝܼܬܝܗܿ. ܗܿܟܢܐ ܐܣܼܒܪ ܥܠ ܗܿܘ ܟܝܢܐ ܛܘܼܒܢܐ ܘܡܪܢܝܐ. ܘܥܠ ܫܘܼܟܢ̈ܘܗܝ ܐܠܗ̈ܝܐ ܘܡܘܗܒ̈ܬܗ ܡܥܬܪ̈ܢܝܬܐ. ܕܟܿܠ ܐܡܬܝ ܐܡܝܼܢܐܝܬ ܘܒܟܿܠܥܕܢ ܗܐ ܪܕܝܢ ܘܫ݀ܦܥܝܢ ܡܼܢ ܝܡܐ ܕܚܢܢܗ. ܘܡܬܼܦܪܣܝܢ ܥܠ ܟ݀ܠܗܝܢ ܒܪ̈ܝܬܗ. ܘܟܿܠܗܘܿܢ ܡܠ̈ܝܼܠܐ ܡܬܼܝܕܥ̈ܢܐ ܘܡܬܼܪ̈ܓܫܢܐ ܡܩܒܠܝܝܼܢ ܘܥ݀ܬܪܝܢ ܡܼܢܗܘܢ ܪܘܪܒܐܝܬ. ܟܕ ܡܫܪܝܢ ܡܼܢ ܬܐܓܡ̈ܐ ܥܠ̈ܝܼܐ ܕܩܪܝܒܝܼܢ ܘܡܥܠܝܢ ܠܘܥܕܡܐ ܕܡܪܘܬܐ ܐܠܗܿܝܬܐ. ܒܬܐܘܪܝܐ ܘܒܝܼܕܥܬܐ ܐܝܟ ܕܐܡܼܪܢܢ. ܘܠܘ ܒܕܘܼܟܬܐ ܘܐܬܪܐ ܬܣܒܪ ܥܒܝܐܝܬ ܘܡܬܪܓܫܢܐܝܬ. ܘܗ̣ܿܢܐ ܥ݀ܒܪܝܢ ܩܕܡܐܝܬ ܡܼܢ ܚܕ ܠܚܕ ܒܟܿܠܗܘܿܢ ܬܐܓܡ̈ܐ ܘܛܟܼܣ̈ܐ ܘܣܕܪ̈ܐ ܫܡܝ̈ܢܐ. ܘܗܼܘ ܐ̱ܢܚܪܝܐ ܕܟܿܠܗܘܿܢ܆ ܠܢ ܩܪܝܼܒ. ܘܗܼܘ ܡܝܒܠ ܠܘܬܢ. ܒܗܿܝ ܕܗܼܘ ܐܬܼܛܟܣ ܘܐܬܩܝܡ ܥܠ ܡܦܪܢܣܢܘܬܢ ܘܒܛܝܼܠܘܼ̄ ܘܝܨܝܼܦܘܼܬܐ ܕܥܠܝܢ ܒܚܝܠܐ ܘܡܥܒܕܢܘܬܐ ܕܡܪܐ ܘܥܒܘܼܕܐ. ܘܗܟܘܬ݀ ܟܿܠܢ ܒܢܝ̈ܢܫܐ ܡܩܒܠܝܼܢܢ ܡܼܢ ܫܘܼܟ̈ܢܐ ܫܡܝ̈ܢܐ. ܟܿܠ ܚܕ ܡܢܢ ܐܝܟ ܚܝܠܐ ܘܝܼܕܥܬܐ ܕܩܿܢܐ ܡܼܢ ܡܝܬܪܘܼܬܐ ܕܕܘܼܒܪ̈ܘܗܝ. ܘܠܦܘܬ ܕܢ݀ܛܪ ܦܘܼܩܕ̈ܢܐ ܡܪ̈ܢܝܐ ܘܡܫܡܠܐ ܢܿܡܘܣ̈ܐ܆ ܘܐܝܟ ܫܦܝܘܼܬܐ ܕܡܕܥܗ ܘܢܘܼܗܪܐ ܡܬܼܝܕܥܢܐ ܕܒܒܬ ܥܝܢܐ ܕܗܘܢܗ. ܘܟܕ ܒܟܿܠܗܘܢ ܗܿܠܝܢ ܐ̈ܠܦܐ ܘܪ̈ܒܘܬܐ ܕܠܐ ܡܬܡܢ̈ܝܢ ܘܠܐ ܡܣܬܝ̈ܟܢ. ܕܪ̈ܘܼܚܢܐ ܘܠܐ ܡܬܼܚܙ̈ܝܢܐ. ܕܦܓܪ̈ܢܐ ܡܬܼܚܙ̈ܝܢܐ. ܥ݀ܒܪ ܘܡ݀ܠܐ ܘܓ݀ܡܪ ܘܡܥܬܪ ܗܼܘ ܫܘܼܟܢܐ ܐܠܗܝܐ ܠܐ ܣܟ ܚܿܣܪ ܐܘܿ ܒܿܨܪ. ܐܠܐ ܐܝܟ ܕܐܝܼܬܘܗܝ ܡܩܘܐ ܒܡܠܝܘܼܬܗ ܘܫܦܝܼܥܘܼܬܗ. ܘܐܟܡܐ ܕܟܘܟ̈ܒܐ ܟܿܠܗܘܿܢ ܒܪܩܝܼܥܐ ܕܡܘܙܠܬܐ ܣܝܼܡܝܢ ܘܡܛܟܣܝܢ. ܘܒܚܕ ܟܪܘܟܝܐ ܢܿܡܘܿܣܝܐ



Page 95



ܟܕܝܢܝܢ. ܐܠܐ ܡܝܬܪ ܚܕ ܡܼܢ ܐ̱ܚܪܢܐ ܣܿܓܝܼ ܒܫܘܼܒܚܐ ܘܢܗܝܼܪܘܼܬܐ ܘܡܙܠܓܘܬܐ܆ ܗܟܘܬ ܐܣܒܼܪ ܥܠ ܟܿܠܗܘܢ ܡܠ̈ܝܼܠܐ ܡܼܬܝܕܥ̈ܢܐ ܘܡܬܼܪ̈ܓܫܢܐ. ܡܕܝܢ ܐܫܼܬܪܪܢܢ ܚܬܝܼܬܐܝܬ ܡܼܢܗ ܕܟܝܿܢܐ ܘܡܥܒܕ̈ܢܘܬܐ ܕܓܕܫ̈ܢ ܒܥܿܠܡܢ ܗܿܢܐ ܡܬܪܓܫܢܐ ܡܼܢ ܗܿܘ ܡܬܼܝܕܥܢܐ. ܕܪܘܼܚܢܐ ܐܝܼܬܘܗܝ ܥ݀ܠܡܐ ܕܠܐ ܡܬܼܚܙܐ ܩܛܝܼܢܐ ܘܦܫܝܼܛܐ. ܐܟܡܐ ܕܥ݀ܠܡܢ ܗܿܢܐ ܡܬܼܚܙܝܿܢܐ ܓܘܼܫܡܢܝܐ ܗܿܘ ܘܗܘܼܠܢܝܐ ܥܒܝܐ ܘܡܪܟܒܐ. ܘܒܗܿܠܝܢ ܫܠܡ ܩܦܠܐܘܢ ܕܐܪܒܥܐ ܒܝܕ ܐܠܗܐ ܕܚܝܠ ܘܥܕܪ܀

ܥܡ ܐܠܗܐ ܕܡܚܟܡ ܩܦܠܐܘܢ ܕܚܡܫܐ ܕܡܐܡܪܐ ܕܬܪܝܢ. ܥܠܗܿܝ ܕܐܝܟܢ ܐܝܼܬܘ̄ ܛܟܣܼܗ ܘܢܝܼܫܗ ܘܬܫܡܼܫܬܗ ܕܥ݀ܠܡܐ ܐ̱ܚܪܢܐ ܕܐܝܬ ܗܿܫܐ ܣܛܪ ܡܼܢ ܗܿܢܐ ܡܬܚܙܝܢܐ. ܘܟܕ ܚܿܝܪܝܢܢ ܠܕܘܼܒܪܗ ܕܥ݀ܠܡܐ ܗܿܢܐ܆ ܡܬܼܒܩܝܢܢ ܢܗܝܼܪܐܝܼܬ ܒܥܝ̈ܢܐ ܕܬܪܥܝܼܬܢ܆ ܕܐܝܟܢ ܡܛܟܣ ܘܡܩܝܡ܆ ܘܐܝܟܢ ܪܕܐ ܘܡܼܬܦܪܢܣ ܘܡܼܬܕܒܪ܆ ܘܢܛܝܼܪܝܢ ܒܗ ܟܝ̈ܢܐ ܡܫܚܠ̈ܦܐ ܘܣܩܘܼܒ̈ܠܐ ܕܚܕ̈ܕܐ. ܘܠܐ ܡܼܬܚܒܠܝܼܢ ܘܡܬܼܛܠܩܝܢ ܚܕ ܡܢ ܚܕ. ܟܕ ܟܿܠܗܘܢ ܥ݀ܛܘ̈ܝܐ ܘܒܥܠܕܒ̈ܒܐ ܕܚܕ̈ܕܐ ܐܝܼܬܝܗܘܢ܆ ܟܕ ܡܫܪܝܢܢ ܡܢܼܗܘܢ ܕܐܒ̈ܗܝܢ ܘܡܩܝܼܡܝܼܢܢ ܕܐܝܼܬܝܗܘܢ ܐܣܛܘܟ̈ܣܐ ܢܘܪܐ ܘܡܝ̈ܐ ܘܥܦܪܐ ܘܐܐܪ. ܣܩܘܼܒ̈ܠܐ ܥܛܘ̈ܝܐ ܕܚܕ̈ܕܐ. ܗܟܘܬ݀ ܘܟܿܠܡܕܡ ܐܬܪܟܒ ܘܐܬܩܝܡ. ܒܢܝ̈ܢܫܐ ܐܡܿܪ ܐܢܼܐ ܘܒܥܝܼܪ̈ܐ ܘܚܝܘܼܬܐ ܘܪ̈ܚܫܐ ܘܛܝܪܐ ܘܦܪܚܬܐ ܟܿܠܗܘܿܢ ܣܩܘܼܒ̈ܠܐ ܘܢܿܟܘ̈ܝܐ ܕܒܢ̈ܝ ܓܢܼܣܗܘܢ ܘܕܢܘܼܟܪ̈ܝܝ ܓܢܼܣܗܘܢ ܐܝܼܬܝܗܘܢ. ܐܦ ܗܼܢܘܢ ܐܒܗ̈ܐ ܐܛܘܼܟ̈ܣܐ ܥ݀ܛܘܼܝܐ ܘܡܛܠ̈ܩܢܐ ܘܡܘܒܕ̈ܢܐ ܕܟܿܠܡܕܡ ܐܝܼܬܝܗܘܢ. ܢܘܪܐ܆ ܡܘܩܕܐ ܘܡܚܒܠܐ ܡܝ̈ܐ܆ ܚܿܢܩܝܢ ܘܚܪ̈ܒܝܢ ܘܫܿܒܝܢ ܘܓ݀ܪܦܝܢ ܘܡܚܒܠܝܼܢ. ܥܦܪܐ܆ ܛ݀ܡܪ ܘܡܘܒܕ ܘܡܚܒܠ. ܐܐܪ܆ ܥ݀ܩܪ ܘܡܚܪܒ ܘܡܒܕܪ ܘܡܚܒܠ ܒܣܿܓܝ̈ܐܬܐ. ܫܘܚܠ̈ܦܐ ܬܘܼܒ ܕܙܒ̈ܢܐ. ܗܟܘܬ ܣܩܘܼܒ̈ܠܐ ܐܢܼܘܢ ܕܚܕ̈ܕܐ. ܥܡܼ̈ܡܐ ܠܥܡܼ̈ܡܐ. ܓܢܼܣ̈ܐ ܠܓܢܼܣ̈ܐ ܐܚܪ̈ܢܐ. ܠ̈ܫܢܐ ܠ̈ܠܫܢܐ ܕܢܘܼܟܪ̈ܝܼܝܼܢ ܠܗܘܢ. ܡܠܟ̈ܘܬܐ ܕܚܕ̈ܕܐ. ܫܘܼܠܛܢ̈ܐ ܡܪ̈ܘܬܐ. ܡܕܒܪ̈ܢܐ ܕܝܿܢ̈ܐ. ܐܘܼܡ̈ܢܐ ܦܠ̈ܚܐ. ܟܿܠܗܘܢ ܛܟܼܣ̈ܐ ܕܒܢܝ̈ܢܫܐ ܘܣܘܼܓܦܢܐ ܐܚܪ̈ܢܐ ܕܚܕܝܼܪܝܢ ܠܗܘܢ. ܡܼܢ ܠܥܼܠ ܘܡܼܢ ܠܬܼܚܬ ܘܡܼܢ ܟܿܠ ܓܒ̈ܝܢ. ܕܐܐܪ̈ܐܣ. ܕܚܝ̈ܘܬܐ ܚܒ̈ܠܬܐ. ܘܕܪ̈ܚܫܐ ܢܿܟܘܝ̈ܐ. ܘܕܣܿܓܝ̈ܐܬܐ ܕܠܐ ܡܣܼܬܝ̈ܟܢ. ܘܐܦ ܟܿܠܗܘܿܢ ܟܝ̈ܢܐ ܕܚܝ̈ܘܬܐ ܘܦܪ̈ܚܬܐ ܘܪ̈ܚܫܐ ܘܠܐ ܡܢܦ̈ܫܐ. ܘܟܿܠܡܕܡ ܕܐܝܼܬ ܒܥܿܠܡܐ܆ ܣܩܘܼܒ̈ܠܐ ܣܿܓܝ̈ܐܐ ܐܝܼܬ ܠܗ. ܘܣܘܓܦ̈ܢܐ ܡܚܒ̈ܠܢܐ ܘܥܿܛܘ̈ܝܐ. ܘܟܕ ܗܿܠܝܢ ܟ݀ܠܗܘܢ ܣܩܘܼܒ̈ܠܐ ܐܝܼܬ ܒܥܿܠܡܐ. ܐܠܐ ܗܿܐ ܢܛܝܼܪ ܘܡܬܼܩܝܡ ܫܦܝܼܪ. ܘܡܼܬܕܒܪ ܡܛܟܣܐܝܬ ܘܡܬܼܕܒܪ ܠܚܡܐܝܬ. ܘܗܿܠܝܢ ܟ݀ܠܗܝܢ ܒܝܨܝܼܦܘܼܬܐ ܡܪܢܿܝܬܐ ܡܨܝܬ݀ ܟܿܠ ܘܒܛܝܼܠܘܼܬܐ ܐܠܗܝܬܐ



Page 96



ܐܚܝܼܕܬ݀ ܟܿܠ. ܘܗܿܐ ܡܛܟܣܝܼܢ ܠܗ ܒܥܿܠܡܐ ܡܠܟ̈ܘܬܐ ܘܫܘܼܠܛܢ̈ܐ. ܘܕܝܿܢ̈ܐ ܘܡܕܒܪ̈ܢܐ. ܘܪ̈ܒܝ ܚܝܠ̈ܘܬܐ ܘܦܠ̈ܚܐ. ܘܕܪ̈ܓܐ ܘܛܟܼ̈ܣܐ ܘܡܘܼܫܚ̈ܬܐ ܘܬܫܡܫ̈ܬܐ ܘܡܬܚܡ̈ܬܐ ܘܠܐ ܒܠܝܼܠ̈ܬܐ. ܘܪ̈ܝܼܫܝ ܥܡܼ̈ܡܐ ܘܡܠܦ̈ܢܐ ܘܡܗܕ̈ܝܢܐ. ܘܣܝܡ̈ܝ ܢܿܡܘܣ̈ܐ. ܢܛܪ̈ܝ ܢܿܡܘܼܣ̈ܐ. ܙܡܫܥܒܕ̈ܢܐ ܘܡܫܥܒܕ̈ܐ. ܡܪ̈ܝܐ ܘܥܒܼܕ̈ܐ. ܘܪ̈ܒܢܐ ܘܬܠ̈ܡܝܼܕܐ. ܘܐܘܼܡ̈ܢܐ ܘܦܠ̈ܚܐ. ܘܪ̈ܕܝܼܝܼ ܒܐܘܼܪ̈ܚܬܐ ܘܬܐܓܪ̈ܐ. ܘܛܿܝܦ̈ܝ ܒܝܡܐ ܘܡܠ̈ܝܼܝܼܐ. ܥܡ ܟܿܠ ܛܟܼܣ̈ܝܢ ܘܫܘܼܚܠ̈ܦܝܢ ܕܒܥܿܠܡܐ ܗܿܢܐ. ܐܚܪ̈ܢܐ ܕܝܢ ܥܿܡܪ̈ܝ ܛܘܼܪ̈ܐ ܘܦܗ̈ܝܼܝܼ ܒܡܕܒܪ̈ܐ ܥܡ ܐܒ̈ܠܬܐ ܕܓܡ̈ܠܐ ܘܪ̈ܡܟܐ ܘܒܩܪ̈ܐ ܘܥܢ̈ܬܐ ܘܩܢܝܿܢܐ ܣܿܓܝܼܐܐ ܕܠܝܬ ܠܗ ܡܢܝܿܢܐ ܘܣܿܟܐ. ܕܗܿܢܘ ܬܗܼܪܐ ܘܕܘܼܡܪܐ ܣܿܓܝܼܐܐ ܒܗܿܠܝܢ ܕܟܕ ܠܐ ܥܿܡܪܝܢ ܒܡܕܝܢ̈ܬܐ ܠܓܘ ܡܼܢ ܫܘܪ̈ܐ ܘܬܪ̈ܥܐ. ܘܠܐ ܬܚܝܼܬ ܡܪܘܼܬܐ ܕܡܠ̈ܟܐ ܘܫܠ̈ܝܼܛܢܐ. ܘܠܐ ܟܕܝܼܢܝܢ ܬܚܝܼܬ ܢ݀ܡܘܣ̈ܐ ܕܕܝܿܢ̈ܐ ܘܡܕܒܪ̈ܢܐ. ܘܠܐ ܪܕܝܢ ܠܗܘܢ ܡܠܦ̈ܢܐ ܘܣܿܦܪ̈ܐ ܒܟܬܒ̈ܐ ܘܛܘܼܟܣ̈ܐ ܟܛܝܼܒ̈ܐ ܘܡܬܚܡ̈ܐ. ܐܠܐ ܗܼܢܘܢ ܗܘܼܘ ܡܛܟܣܝܼܢ ܝܿܬܗܘܢ. ܘܥܒܼܕܘ ܠܗܘܢ ܢܿܡܘܣ̈ܐ ܘܕܘܼܒܪ̈ܐ ܡܥܕܪ̈ܢܐ. ܘܒܙܒܢ ܩܝܛܐ ܣܿܠܩܝܢ ܠܓܪܒܝܐ. ܘܒܙܒܢ ܣܬܘܐ ܢܿܚܬܝܢ ܠܬܝܡܢܐ. ܟܕ ܐܝܬܝܗܘܢ ܐ̈ܠܦܐ ܘܪ̈ܒܘܬܐ ܕܠܐ ܡܢܝܢ. ܘܕܒܝܪܝܢ ܥܡܗܘܿܢ ܢܫܝ̈ܗܘܢ ܘܒܢܝ̈ܗܘܢ ܘܓܡ̈ܠܝܗܘܢ ܘܪ̈ܡܟܬܗܘܢ ܘܒܩܪ̈ܝܗܘܢ ܘܥܢ̈ܬܝܗܘܢ ܘܟܿܠܗܿ ܐܝܼܩܪܬܗܘܢ. ܘܫܿܪܝܢ ܒܡܪ̈ܓܐ ܘܒܝܬ ܪܥܝܐ ܘܥܠ ܡܒܘܼ̈ܥܐ ܘܥܝܢ̈ܬܐ ܘܢܗܪ̈ܘܬܐ. ܡܛܟܣܐܝܼܬ ܘܬܩܢܿܐܝܼܬ ܘܠܐ ܒܠܝܼܠܐܝܬ. ܟܕ ܠܐ ܢܿܨܝܢ ܐܘܿ ܡܬܼܟܬܫܝܢ ܥܡ ܚܕ̈ܕܐ. ܐܝܟ ܗܿܘ ܕܡܦܠܓܐ ܥܠܝܗܘܢ ܐܪܥܐ ܘܡܬܼܚܡܐ ܒܚܒ̈ܠܐ ܘܡܘܼܫܚ̈ܬܐ ܘܕܘܼܡܪܐ ܗܿܘ ܫܪܒܗܘܢ ܘܩܘܼܝܡܗܘܢ ܕܗܿܠܝܢ. ܟܕ ܠܘ ܚܕ ܓܢܼܣܐ ܘܫܪܒܬܐ ܘܠܫܢܐ ܐܝܼܬܝܗܘܢ ܐܠܐ ܣܿܓܝ̈ܐܐ ܡܫܚܠ̈ܦܝ ܒܙܐ ܘܥܝܿܕܐ ܘܠܫܢܐ. ܘܟܿܠܗ ܕܘܼܒܪܐ. ܡܢܼ̈ܘܢ ܥܪ̈ܒܝܐ. ܘܬܘܪ̈ܟܝܐ. ܘܟܘܪ̈ܕܝܐ. ܘܒܢܘܝ̈ܐ. ܘܐܠܢܝ̈ܐ. ܘܟܙܪ̈ܝܐ. ܘܪ̈ܘܣܝܐ. ܘܣܩ̈ܘܬܝܐ. ܘܒܠ̈ܟܝܐ. ܘܣܪ̈ܒܝܐ. ܘܐܣܩܠ̈ܒܝܢܝܐ. ܘܠܒܢ̈ܝܐ. ܥܡ ܣܿܓܝ̈ܐܐ ܐܚܪ̈ܢܐ. ܟܕ ܘܟܠܿܠ ܥܡܐ ܐܝܼܬܘ̄ ܫܪ̈ܒܬܐ ܘܛܘܼܗ̈ܡܐ. ܥܡ ܣܿܓܝ̈ܐܐ ܕܡܒܥܕܝܢ ܡܢܼܢ ܒܡܕܢܚܐ ܘܬܝܡܢܐ. ܘܟܿܠܗܝܢ ܦܼܢܝ̈ܬܐ. ܘܗܿܠܝܢ ܟܿܠܗܘܢ ܕܐܡܼܪܢܢ ܠܐ ܥ݀ܡܪ̈ܝ ܟܪ̈ܟܐ ܘܡܕܝܼܢ̈ܬܐ ܘܩܘܼܪ̈ܝܐ. ܐܠܐ ܡܼܬܟܪ̈ܟܢܐ ܘܡܫܢ̈ܝܢܐ ܕܒܡܫ̈ܟܢܐ ܘܝܪ̈ܝܼܥܬܐ ܒܡܕܒܪ̈ܐ ܘܒܛܘܼܪ̈ܐ. ܟܿܠܗܘܢ ܐܚܝܼܕܝܢ ܛܟܼܣ̈ܐ ܘܢܿܡܘܣ̈ܐ ܝܼܕ̈ܝܼܥܐ ܘܥܝ̈ܕܐ ܡܬܚܡ̈ܐ. ܘܒܝܕ ܗܿܟܢ ܢܛܝܼܪ ܘܩܿܐܡ ܥ݀ܠܡܐ ܘܠܐ ܡܼܬܚܒܠ ܒܗܿܠܝܢ ܟܿܠܗܘܢ ܣܩܘܼܒ̈ܠܐ ܕܒܗ. ܣܝܼܡ ܒܿܠܐ ܩܿܪܘܝܐ ܡܗܘܢܐܝܼܬ. ܘܐܢ ܗܿܢܐ ܥ݀ܠܡܐ ܒܠܝܼܠܐ ܘܡܼܬܚܒܠܢܐ ܕܡܿܠܐܼ ܘܡܛܟܣ ܒܗܿܠܝܢ ܟܿܠܗܘܢ ܣܩܘܼܒ̈ܠܐ ܘܓܼܕ̈ܫܐ ܩܛܝܼܪ̈ܝܐ. ܘܚܕܝܪܝܢ ܠܗ ܗܿܠܝܢ ܟܿܠܗܘܿܢ ܣܘܼܓܦ̈ܢܐ ܘܢܟܼܝ̈ܢܐ.



Page 97



ܠܟܿܠ ܓܢܼܣܐ ܘܐܕܫܐ ܘܟܝܿܢܐ ܕܒܗ ܡܼܢ ܒܢ̈ܝ ܓܢܼܣܗ ܘܐܕܫܗ ܘܟܝܿܢܗ. ܘܡܼܢ ܢܘܼܟܪ̈ܝܐ܆ ܟܕ ܘܐܦ ܗܼܝ ܪܫܝܪܬܗ ܐܝܼܬܝܗܿ ܡܼܢ ܐܒ̈ܗܐ ܣܩܘܼܒ̈ܠܝ ܚܕ̈ܕܐ ܗܿܟܢ ܫܦܝܼܪ ܡܛܟܣ ܘܪܕܝܐ ܬܫܡܫܬܗ܆ ܘܡܩܝܡ ܘܡܬܼܦܪܢܣ ܠܐ ܒܠܝܼܠܐܝܬ܆ ܘܟܕܝܢ ܬܚܼܝܬ ܢܿܡܘ̈ܣܐ ܘܬܚܘܼ̈ܡܐ. ܘܢܛܝܪ ܘܡܼܬܝܒܠ ܒܣܕܪܐ ܬܡܝܼܗܐ ܘܡܛܟܣܘܼܬܐ ܫܒܝܼܚܬܐ. ܐܝܟܢ ܡܕܝܢ ܗܿܘ ܥ݀ܠܡܐ ܩܛܝܼܢܐ ܘܦܫܝܼܛܐ ܘܠܐ ܡܪܟܒܐ ܘܠܐ ܡܼܬܚܙܝܢܐ ܕܪ̈ܘܼܚܢܐ܆ ܠܝܬ ܠܗ ܛܟܼܣܐ ܫܒܝܼܚܐ ܘܢܿܡܘܿܣܐ ܫܦܝܼܪܐ ܘܬܫܡܫܬܐ ܡܬܚܡܬܐ. ܘܡܼܢ ܟܿܠܦܪܘܿܣ ܛܟܼܣܐ ܫܒܝܼܚܐ ܘܗܕܝܼܪܐ ܐܝܼܬ ܠܥܿܡܘܪ̈ܘ̄ ܕܥܠܡܐ ܠܐ ܡܼܬܚܙܝܢܐ. ܘܠܝܬ ܒܗ ܣܟ ܣܩܘܼܒܠܐ ܘܠܐ ܢܟܝܿܢܐ ܡܥܘܟܢܐ. ܘܠܐ ܩܪܝܼܒ ܠܗ ܣܘܼܓܦܢܐ ܘܠܐ ܚܘܼܒܠܐ ܘܠܐ ܣܟ ܡܕܡ ܡܐܚܝܿܢܐ ܘܕܠܩܘܼܒܠܐ܆ ܐܠܐ ܫܝܢܐ ܘܒܗܝܼܠܘܼܬܐ ܪܒܬܐ܀ ܛܟܣܼܗ ܡܿܢ ܐܝܼܬܘܗܝ. ܩܢܘܼܡ̈ܐ ܡܦܪ̈ܫܐ ܡ̈ܠܝܼܠܐ ܘܝܕܘܼܥ̈ܬܢܐ. ܪ̈ܘܼܚܢܐ ܘܩܛܝܼܢ̈ܐ ܕܡܛܟܣܝܼܢ ܘܡܦܠܓܝܼܢ ܘܡܬܚܡܝܼܢ. ܘܡܢܼ̈ܘܢ ܩܕܡ̈ܐ ܕܟܿܠܗܘܿܢ ܛܟܼܣ̈ܐ ܐܚܪ̈ܝܐ ܘܬܪ̈ܝܢܐ ܘܬܠ̈ܝܼܬܝܐ. ܘܒܿܬܪ ܒܿܬܪ ܣܿܓܝ̈ܐܐ. ܘܪܫܝ ܛܛܼܣ̈ܐ. ܘܪܒܚܝܠ̈ܘܬܐ ܘܡܪ̈ܘܬܐ. ܘܫܘܼܠܛܢ̈ܐ ܘܪ̈ܫܢܘܬܐ. ܥܡ ܣܼܕܪ̈ܐ ܘܬܐܓܡ̈ܐ ܘܓܘܼܕ̈ܐ ܘܠܓܝܘܼ̈ܢܐ ܕܠܝܬ ܠܗܘܢ ܣܿܟܐ ܘܡܢܝܿܢܐ. ܘܠܐ ܡܼܨܝܐ ܕܬܬܝܼܕܥܝ ܟܡܝܘܼܬܐ ܠܢ ܚܢܢ ܥܦܪ̈ܢܐ. ܣܛܪ ܡܼܢ ܗܿܘ ܕܒܪܐ ܐܢܘܢ ܘܝܿܕܥ ܡܢܝܿܢܗܘܢ ܘܟܡܝܘܼܬܗܘܢ ܘܠܐ ܚܒܝܼܟܝܢ ܘܠܐ ܒܠܝܼܠܝܢ. ܐܠܐ ܡܛܟܣܝܢ ܘܡܼܬܚܡܝܢ. ܟܿܠ ܛܟܼܣܐ ܒܐܬܪܗ ܘܟܿܠ ܬܐܓܡܐ ܒܕܘܟܬܗ. ܘܟܿܠ ܓܘܼܕܐ ܘܠܓܝܘܼܢܐ ܐܝܟܐ ܕܐܬܬܚܡ ܠܗܿ ܡܼܢ ܒܿܪܘܼܝܐ ܚܟܝܼܡܐ ܘܥ݀ܒܘܕܐ ܡܫܒܚܐ. ܘܡܫܼܬܥܒܕܝܢ ܐܚܪ̈ܝܐ ܠܬܪ̈ܝܢܐ ܕܠܥܼܠ ܡܢܼܗܘܢ. ܘܬܪܝܢܐ ܠܬܠܝܼܬܝܐ. ܘܗܟܘܬ ܟܿܠ ܛܟܼܣܐ ܠܗܿܘ ܕܡܥܠܝ ܡܢܗ ܡܫܼܬܥܒܕ. ܘܗܼܘ ܐܝܼܬܘܗܝ ܠܗ ܪܫܐ ܘܪܒ ܟܘܡܪ̈ܐ ܘܠܝܬ ܒܝܢܬܗܘܢ ܚܣܿܡܐ ܘܠܐ ܪܡܿܘܼܬܐ. ܐܦܠܐ ܡܩܝܼܡܘܼܬܐ ܨܒܝܿܢܐ ܒܝܬܝܐ. ܡܛ݀ܠ ܕܐܦܠܐ ܥܠ̈ܠܼܬܐ ܕܡܥܒ̈ܕܢ ܗܿܠܝܢ ܚܫ̈ܐ ܐܝܬ ܠܘܬܗܘܢ ܐܘܿ ܒܟܝܢ ܥܠܡܗܘܢ. ܢܝܼܫܗܘܢ ܕܝܢ ܐܝܼܬܘܗܝ ܚܘܪܐ ܘܗܪܓܐ ܘܬܡܼܗܐ ܕܒܒܪܘܝܗܘܢ. ܘܡܛܝܒܘܬ ܨܒܝܿܢܗܘܢ ܘܪܓܬܗܘܢ ܘܚܘܝܼܚܘܼܬܗܘܢ ܠܡܥܼܒܕ ܨܒܝܿܢܗ. ܘܠܡܫܡܠܝܘܼ ܦܘܼܩ̈ܕܢܘܗܝ. ܘܐܦܢ ܡܿܨܝܢ ܚܐܪܐ ܠܡܓܼܡܪ ܗܿܠܝܢ ܒܗܿܝ ܕܡܫܼܬܥܒܕ ܟܝܿܢܗܘܢ ܠܨܒܝܿܢܗܘܢ ܡܛ݀ܠ ܕܠܝܬ ܣܩܘܼܒ̈ܠܐ ܘܓܕܫ̈ܐ ܐܘܿ ܣܿܟ ܡܕܡ ܡܥܘܟܢܐ ܠܨܒܝܿܢܗܘܢ ܡܼܢ ܫܘܼܡܠܝ ܨܒܝܢ ܡܪܗܘܢ. ܒܪ ܨܒܝܿܢܐܝܬ ܘܠܘ ܩܛܝܼܪܐܝܬ. ܒܗܿܝ ܕܚܐܪ̈ܐ ܐܝܬܝܗܘܢ ܘܡܫ̈ܠܛܝ ܒܝܬܗܘܢ ܐܝܟ ܛܟܼܣܐ ܕܡܠ̈ܝܼܠܐ. ܘܟܿܠ ܡܠܝܼܠܐ ܕܠܝܬܗܘܢ ܚܐܪܐ ܘܠܐ ܫܠܝܼܛܐ ܒܝܿܬܗ܆ ܚܝܘܼܬܐ ܒܥܪܝܼܪܝܬܐ



Page 98



ܐܝܬܘܗܝ ܘܠܘ ܚܝܐ ܡܠܝܼܠܐ ܒܪܝܼܐ ܒܨܠܡܐ ܕܒܪܘܝܗ. ܒܗܿܝ ܕܐܝܟ ܡܪܐ ܫܠܝܼܛ ܒܝܿܬܗ ܘܒܚܐܪܘܼܬܗ. ܘܡܙܝܼܥ ܨܒܝܿܢܗ ܐܝܟ ܪܓܬܗ. ܬܫܡܫܬܗܘܢ ܬܘܼܒ ܐܝܼܬܝܗܿ܆ ܩܝܘܼܡܘܼܬܐ ܘܡܦܪܢܣܢܘܼ̄ ܘܒܛܝܼܠܘܼ̄ ܕܥܠ ܡܘܙܠܬܐ ܘܟܪܘܼܟܝܐ ܘܛܟܼܣܐ ܘܢܿܡܘܿܣܐ ܕܢܗܝܼܪ̈ܐ ܘܥܠ ܐܣܛܘܼܟ̈ܣܐ ܘܢܛܝܼܪܘܬ ܩܘܼܝܿܡܐ ܕܟܿܠ ܕܡܪܟܒ ܡܢܼ̈ܘܢ. ܥܠ ܡܡܙܓܘܼܬܐ ܕܐܐܪ̈ܣ. ܘܫܘܼܚܠ̈ܦܝ ܫܢ̱ܬܐ ܘܙܒ̈ܢܐ ܘܥܕ̈ܢܐ. ܘܥܠ ܝܡ̈ܡܐ ܘܢܗܪ̈ܘܬܐ ܘܡܥܝܼ̈ܢܐ ܘܥܠ ܦܩ̈ܥܬܐ ܘܦܠܬܪ̈ܐ ܘܛܘܪ̈ܐ ܘܪ̈ܡܬܐ ܘܟܿܠܗܿ ܝܒܝܼܫܬܐ. ܘܥܠ ܙܪ̈ܥܐ ܘܢܨܒ̈ܬܐ ܘܐܝܼܠ̈ܢܐ ܘܦܐܪ̈ܐ ܘܪ̈ܘܼܚܐ ܘܛܐ̈ܠܐ ܘܡܫ̈ܒܐ. ܘܥܠ ܕܘܼܒܪ ܡܠ̈ܟܘܬܐ ܘܡܛܟܣܘܼܬ ܚܝܠ̈ܘܬܐ ܘܩܪ̈ܒܐ ܘܩܐܪ̈ܣܐ. ܘܥܠ ܐܬܪ̈ܘܬܐ ܘܦܢܼܝ̈ܬܐ ܘܩܠ̈ܝܼܡܐ ܘܟܪ̈ܟܐ ܘܡܕܝܢ̈ܬܐ. ܘܡܫܬܕܪܢܘܬܐ ܕܠܘܬ݀ ܚܕܚܕ̈ܢܐ ܡܼܢ ܒܢܝ̈ܢܫܐ. ܘܠܡܒܕܩܘ ܥܬܝܼܕ̈ܬܐ ܘܡܠܓܼܠܐ ܣܬܝܼܪ̈ܬܐ. ܘܠܡܚܘܝܘ ܟܣ̈ܝܬܐ. ܘܠܡܠܦܘܼ ܐܪ̈ܙܐ. ܘܠܡܣܒܪܘܼ ܘܠܡܘܕܥܘܼ ܨܒܝܿܢ ܡܪܗܘܢ. ܘܡܛ݀ܠܗܕܐ ܡܬܟܪ̈ܝܢ ܡ̈ܠܐܟܐ ܗ̄ ܡܫܼܬܕܪ̈ܢܐ ܐܘܟܝܼܬ ܐܝܙܓܕ̈ܐ. ܡܛ݀ܠ ܕܗܿܕܐ ܐܝܼܬܝܗܿ ܬܫܡܫܼܬܗܘܢ ܡܫܼܬܕܪܢܘ̄ ܘܐܝܙܓܕܘܬܐ ܘܦܩܝܕܘܬܐ. ܘܗܿܢܘ ܢܝܼܫܗܘܢ ܕܡܪܟܒ ܡܢܼ̈ܘܢ. ܥܠ ܡܡܙܓܘܼܬܐ ܕܐܐܪ̈ܣ. ܘܫܘܼܚܠ̈ܦܝ ܫܢ̱ܬܐ ܘܙܒ̈ܢܐ ܘܥܕ̈ܢܐ. ܘܥܠ ܝܡ̈ܡܐ ܘܢܗܪ̈ܘܬܐ ܘܡܥܝܼ̈ܢܐ ܘܥܠ ܦܩ̈ܥܬܐ ܘܦܠܬܪ̈ܐ ܘܛܘܪ̈ܐ ܘܪ̈ܡܬܐ ܘܟܿܠܗܿ ܝܒܝܼܫܬܐ. ܘܥܠ ܙܪ̈ܥܐ ܘܢܨܒ̈ܬܐ ܘܐܝܼܠ̈ܢܐ ܘܦܐܪ̈ܐ ܘܪ̈ܘܼܚܐ ܘܛܐ̈ܠܐ ܘܡܫ̈ܒܐ. ܘܥܠ ܕܘܼܒܪ ܡܠ̈ܟܘܬܐ ܘܡܛܟܣܘܼܬ ܚܝܠ̈ܘܬܐ ܘܩܪ̈ܒܐ ܘܩܐܪ̈ܣܐ. ܘܥܠ ܐܬܪ̈ܘܬܐ ܘܦܢܼܝ̈ܬܐ ܘܩܠ̈ܝܼܡܐ ܘܟܪ̈ܟܐ ܘܡܕܝܢ̈ܬܐ. ܘܡܫܬܕܪܢܘܬܐ ܕܠܘܬ݀ ܚܕܚܕ̈ܢܐ ܡܼܢ ܒܢܝ̈ܢܫܐ. ܘܠܡܒܕܩܘ ܥܬܝܼܕ̈ܬܐ ܘܡܠܓܼܠܐ ܣܬܝܼܪ̈ܬܐ. ܘܠܡܚܘܝܘ ܟܣ̈ܝܬܐ. ܘܠܡܠܦܘܼ ܐܪ̈ܙܐ. ܘܠܡܣܒܪܘܼ ܘܠܡܘܕܥܘܼ ܨܒܝܿܢ ܡܪܗܘܢ. ܘܡܛ݀ܠܗܕܐ ܡܬܟܪ̈ܝܢ ܡ̈ܠܐܟܐ ܗ̄ ܡܫܼܬܕܪ̈ܢܐ ܐܘܟܝܼܬ ܐܝܙܓܕ̈ܐ. ܡܛ݀ܠ ܕܗܿܕܐ ܐܝܼܬܝܗܿ ܬܫܡܫܼܬܗܘܢ ܡܫܼܬܕܪܢܘ̄ ܘܐܝܙܓܕܘܬܐ ܘܦܩܝܕܘܬܐ. ܘܗܿܢܘ ܢܝܼܫܗܘܢ ܘܨܒܝܿܢܗܘܢ ܘܪܓܬܗܘܢ ܠܡܫܠܝܘܼ ܨܒܝܿܢ ܡܪܗܘܢ ܘܠܡܥܼܒܕ ܦܘܩܕ̈ܢܘ̄. ܟܕ ܟܿܠܗܿ ܒܛܝܼܠܘܼܬܗܘܢ ܘܡܦܪܢܣܢܘܼܬܗܘܢ ܘܩܝܘܼܡܘܼܬܗܘܢ ܘܝܨܝܼܦܘܼܬܗܘܢ ܕܥܠ ܬܫܡܫܼܬܗܘܢ ܒܚܝܠܐ ܐܚܘܕܐ ܘܡܪܢܝܐ ܕܥܿܒܘܕܗܘܢ ܕܠܿܘܐ ܠܗܘܿܢ ܕܥܿܒܕܝܢ ܘܡܫܡܠܝܢ. ܘܠܘ ܒܚܝܠܐ ܒܝܬܝܐ ܕܝܠܗܘܢ. ܘܦܩܝܼܕ̈ܐ ܐܢܘܢ ܟܿܠܗܘܿܢ ܘܠܘ ܦܩܘܼܕ̈ܐ. ܘܥܒܼܕ̈ܐ ܘܡܫܥܒܕ̈ܐ ܐܝܟ ܒܪ̈ܝܐ ܘܥܒܝܼܕ̈ܐ ܠܒܪܘܼܝܗܘܢ. ܘܠܘ ܡܪ̈ܝܐ ܡܪ̈ܢܝܐ. ܒܪܡ ܫܦܝܼܪܐ ܒܪܝܼܬܗܘܢ ܘܫܦܝܐ ܘܡܨܠܠܐ ܘܕܟܝܐ ܘܪܡܿܐ ܘܡܥܿܠܝܐ ܡܼܢ ܟ݀ܠܗܝܢ ܒܪ̈ܝܬܐ. ܘܡܠܼܬܐ ܕܥܠܝܗܘܢ ܣܿܓܝܼܐܐ ܘܥܿܒܪܐ ܠܡܐܡܪܐ ܘܬܘܪܓܡܐ܆ ܘܠܐ ܡܣܼܬܝܟܐ ܒܟܬܒܐ ܘܡܓܠܬܐ. ܘܒܢܝ̈ܢܫܐ ܥܒܿܗܐ ܘܦܓܪ̈ܢܐ܆ ܠܐ ܡܨܝܢ ܠܡܕܪܟܘܼ ܝܕܥܬܐ ܕܥܠ ܟܝ̈ܢܐ ܘܛܟܼܣ̈ܐ ܩܛܝܼܢ̈ܐ ܕܥܿܠܡܐ ܠܐ ܡܬܚܙܝܢܐ ܕܪ̈ܘܼܚܢܐ. ܐܠܐ ܐܢ ܢܗܘܼܘܢ ܗܿܢܘܢ ܕܐܬܕܟܝܼܘ ܘܐܨܛܠܠܘ ܡܼܢ ܬܐܛܘܪܼܬܐ ܕܒܣܼܪܐ. ܘܡܼܢ ܚܫ̈ܐ ܫܟܝܼܪ̈ܐ ܕܦܓܪܐ. ܘܗܦܼܟܘ ܩܡܼܘ ܒܛܟܼܣܐ ܕܒܪܝܼܬܐ ܕܢܦܫܐ ܫܦܝܼܬܐ ܘܝܕܘܼܥܬܢܝܼܬܐ. ܒܝܕ ܕܐܬܓܡܪܘ ܒܥܡ̈ܠܐ ܕܡܝܬܪܘܼܬܐ. ܘܐܫܼܬܡܠܝܼܘ ܒܢܛܘܪܘܼܬ ܦܘܼܩܕ̈ܢܐ ܡܪ̈ܢܝܐ ܘܢܿܡܘ̈ܣܐ ܪ̈ܘܼܚܢܝܐ. ܟܕ ܘܗܿܠܝܢ ܡܢܬܐ ܡܕܡ ܡܬܝܗܒܐ ܠܗܘܢ ܡܼܢ ܝܕܥܬܐ ܕܥܠ ܥ݀ܠܡܐ ܕܪ̈ܘܼܚܢܐ. ܘܠܘ ܟܘܿܠܢܐܝܬ ܝܕܥܬܐ ܓܡܝܼܪܬܐ [ܘܡܫܡܠܝܬܐ܆ ܒܬܪ ܚܘܕܬܐ] ܕܓܘܐ ܡܼܬܝܗܒܐ ܠܒܢܝ̈ܢܫܐ܆ ܐܡܼܬܝ ܕܡܫܼܬܪܝܢ ܘܡܬܼܚܪܪܝܢ ܡܼܢ ܡܠܙܢܘܼܬܐ ܕܚܫ̈ܝ ܒܣܪܐ ܥܒܝܐ ܘܐܪܥܢܐ. ܥܿܠܡܗ ܕܝܢ ܕܒܪܘܝܐ ܗܿܘ ܕܥܬܝܕ ܠܟܿܠܗܘܿܢ ܢ݀ܛܪ̈ܝ ܦܘܼܩܕ̈ܢܐ ܕܡܪܗܘܢ ܘܕܥܒܼܕܘ ܘܫܡܠܝܼܘ



Page 99



ܨܒܝܿܢܗ. ܚܕܐ ܡܼܢ ܨܒ̈ܘܬܐ ܕܐܝܠܝܢ ܕܐܫܬܡܠܝܼܘ ܒܓܡܝܼܪܘܼܬܐ ܡܠܝܼܠܬܐ ܘܪܘܚܢܿܝܬܐ ܡܿܨܝܼܢܼ ܠܡܕܪܟܘ ܘܠܡܼܬܗܘܢܢܘ ܥܠܘܗܝ ܡܢܿܬܐ ܡܕܡ ܒܨܝܼܪܬܐ ܘܒܨܪܐ ܙܥܘܪ̈ܐ ܕܠܗ ܢܫܘܐ ܡܪܝܐ ܠܟܿܠܢ ܐܡܝܢ܀ ܘܒܗܿܠܝܢ ܫܠܡ ܩܦܠܐܘܢ ܕܚܡܫܐ ܒܝܕ ܐܠܗܐ ܕܚܝܠ ܘܥܕܪ.

ܩܦܠܐܘܢ ܕܫܬܐ ܥܡ ܐܠܗ ܕܡܚܟܡ ܕܐܢ ܐܝܼܬ ܫܘܼܠܡܐ ܠܥܿܠܡܐ ܗܿܢܐ ܡܬܚܙܝܢܐ ܘܡܬܪܓܫܢܐ܆ ܐܘ ܠܐ ܚܝܠܐ ܗܿܢܐ ܕܝܕܥܬܐ ܐܘܟܝܼܬ ܡܠܝܼܠܘܼܬܐ ܕܝܗܼܒ ܐܠܗܐ ܠܒܪ ܐܢܫܐ. ܡܕܡ ܐܝܼܬܘܗܝ ܘܨܠܡܐ ܫܒܝܼܚܐ ܕܒܪܘܼܝܐ ܚܟܝܼܡ ܒܟܿܠ. ܘܕܘܼܡܝܐ ܕܚܝܠ̈ܘܬܐ ܪ̈ܘܼܚܢܐ ܡܠ̈ܝܼܠܐ ܘܝܕܘܥܬ̈ܢܐ. ܘܒܗ ܡܫܟܚܝܼܢܢ ܠܡܦܪܫܘ ܫܪܪܐ ܡܼܢ ܕܓܠܘܼܬܐ ܘܗܿܠܝܢ ܕܫܪܝܪܐܝܬ ܐܝܼܬܝܗܝܢ ܒܗܿܝ ܕܐܝܼܬܝܗܝܢ܆ ܡܢ ܗܿܠܝܢ ܕܣܟ ܠܐ ܐܝܼܬܝܗܝܢ. ܘܠܗܿܠܝܢ ܕܡܟܬܪ̈ܢ ܘܡܩܘ̈ܝܢ܆ ܡܼܢ ܗܿܠܝܢ ܕܡܫܼܬܪ̈ܝܢ ܘܥ݀ܒܪ̈ܢ. ܘܒܗ ܒܗܿܢܐ ܚܝܪܐ ܝܕܘ݁ܬܢܐ ܐܘܟܝܼܬܐ ܡܠܝܼܠܐ ܕܗܼܘ ܚܿܫܘܼܒܬܢܘܼܬܐ܆ ܐܫܿܟܚܼܢܢ ܕܢܥܩܒ ܘܢܒܚܢ ܘܢܿܕܥ ܘܢܕܪܟ ܘܢܫܬܪܪ ܚܬܝܼܬܐܝܬ ܕܐܝܼܬ ܐܠܗܐ ܐܘܟܝܼܬ ܡܪܝܐ ܘܥܿܒܘܕܐ ܘܒܪܘܝܐ ܘܡܬܩܢܢܐ ܠܗܿܢܐ ܟܿܠ ܕܡܬܚܙܐ ܘܡܬܪܓܫ. ܘܠܟܿܠ ܕܡܼܬܝܕܥ ܘܠܐ ܡܬܼܚܙܐ. ܘܕܚܕ ܗܼܘ ܒܠܚܘܼܕܘܗܝ. ܘܕܬܠܬܐ ܩܢܘ̈ܡܐ ܐܝܼܬܘܗܝ. ܗ̄ ܗܘܢܐ ܘܡܠܼܬܐ ܘܪܘܼܚܐ. ܗܿܢܘܢ ܕܐܫܼܬܡܗܘ ܐܒܐ ܘܒܪܐ ܘܪܘܼܚܐ ܩܕܝܼܫܐ. ܚܕܐ ܬܠܝܬܝܘܬܐ ܡܫܒܚܬܐ ܘܣܓܝܼܕܬܐ. ܕܠܝܬ ܒܗܿ ܕܪܒ ܘܙܥܘܿܪ. ܘܠܐ ܕܩܫܝܼܫ ܘܛܠܐ. ܐܠܐ ܚܕܐ ܐܝܼܬܘܼܬܐ ܡܬܘܡܝܬܐ. ܚܕ ܐܠܗܐ ܚܕ ܟܝܿܢܐ. ܚܕ ܚܝܠܐ. ܚܕܐ ܐܘܣܝܐ. ܚܕܐ ܡܪܘܼܬܐ ܡܠܟܿܝܬܐ. ܟܝܿܢܐ ܦܫܝܼܛܐ ܘܠܐ ܡܪܟܒܐ. ܠܐ ܫܪܝ ܘܠܐ ܡܫܠܡ. ܘܗܼܘ ܒܪܐ ܘܐܩܝܼܡ ܥ݀ܠܡܐ ܦܫܝܼܛܐ ܘܪܘܼܚܢܝܐ ܕܚܝ̈ܠܘܬܐ ܫܡܝ̈ܢܐ. ܕܗܘܼܐ ܠܗ ܫܘܼܪܝܐ ܘܠܐ ܗܿܘܐ ܠܗ ܫܘܼܠܡܐ. ܡܛ݀ܠ ܕܦܫܝܼ̰ܐ ܗܿܘ ܘܠܐ ܡܪܟܒܐ. ܘܦܫܝܼܛܐ ܘܠܐ ܡܪܟܒܐ܆ ܠܐ ܡܫܬܪܐ. ܘܡܛ݀ܠ܆ ܕܗܿܠܝܢ ܟܝ̈ܢܐ ܩܛܝܼ̈ܢܐ ܘܪ̈ܘܼܚܢܐ ܕܥ݀ܠܡܐ ܠܐ ܡܬܼܚܙܝܢܐ. ܩܪܝܼܒ ܘܕܡܿܐ ܠܟܝܿܢܗ ܕܝܠܗ ܕܒܪܘܝܐ. ܕܠܐ ܢܣܬܼܒܪ ܕܠܐ ܡܿܨܐܼ ܠܡܒܼܪܐ ܘܠܡܥܼܒܕ ܡܕܡ ܕܠܐ ܕܡܿܐ ܠܟܝܿܢܗ. ܘܪܟܒܗ ܘܩܝܡܗ ܡܼܢ ܐܪܒܥܐ ܐܣܛܘܼܟ̈ܣܐ ܣܩܘܼܒܠ̈ܝܐ. ܡܛܠ ܥܠܼܬܐ ܡܕܡ ܕܨܒܼܐ ܨܒܝܿܢܗ. ܗ̄ ܕܢܣܝܼܡ ܒܗ ܠܦܘܣܝܘܣ ܐܘܟܝܬ ܠܟܝܿܢܐ ܕܢܦܫܐ܆ [ܐܝܟ ܕܒܒܝܬ ܕܘܪܫܐ ܘܡܪܕܘܬܐ] ܐܝܟ ܕܒܬܘܬܒܘܼܬܐ ܙܒܢܐ ܡܕܡ ܡܬܚܼܡܐ. ܥܠܗܿ ܕܬܐܠܦ ܘܬܬܼܚܟܡܝ ܒܗ ܒܥܿܠܡܐ ܡܢ ܟܝܿܢܐ ܕܨܒܘ̈ܬܗ ܘܕܩܘܼܝܡܗ.



Page 100



ܘܡܼܢ ܝܿܬܗܿ ܕܝܼܠܗ ܘܟܝܿܢܗ ܘܡܘܙ̈ܓܘܗܝ ܕܦܓܪܐ ܕܥ݀ܡܪܐ ܒܗ܆ ܕܡܢܘܼ ܡܪܗܿ ܘܥܒܘܕܗܿ. ܘܡܘܢ ܡܬܚܚܝܼܒ ܠܗ. ܘܐܝܠܝܢ ܙܕ̈ܩܢ ܘܦ̈ܐܝܢ ܠܗ ܕܡܢܗܿ ܢܣܼܬܥܪ̈ܢ ܘܢܬܩܪ̈ܒܢ ܠܗ ܟܡܐ ܕܫܪܐ ܒܗ ܒܦܓܪܐ ܡܪܟܒܐ ܕܒܥܿܠܡܐ ܡܪܟܒܐ. ܕܟܕ ܢܫܬܪܐ ܗܿܢܐ ܪܘܼܟܒܐ ܘܢܒܼܛܠ ܗܿܢܐ ܟܪܘܼܟܝܐ ܘܕܘܼܒܪܐ ܘܗܘܼܦܟܐ ܓܘܼܫܡܢܝܐ. ܗܼܘ ܟܝܿܢܗܿ ܕܢܦܫܐ ܕܐܝܼܬܘܗܝ ܦܫܝܼܛܐ ܘܠܐ ܡܪܟܒܐ ܘܠܐ ܡܫܼܬܪܝܢܐ. ܢܩܘܐ ܘܢܬܼܒܣܡ ܒܐܝܠܝܢ ܕܝܼܬܪ ܘܦܠܼܚ ܟܕ ܟܕܝܢ ܗܘܼܐ ܥܡ ܓܘܼܫܡܐ ܡܪܟܒܐ ܕܡܫܼܬܪܐ ܪܘܼܟܒܗ ܕܗܿܢܐ ܥܿܠܡܐ ܘܗܘܼܦܟ̈ܘܗܝ. ܘܐܕܪܟܢܢ ܘܐܫܬܪܪܢܢ ܕܟܿܠܗܘܢ ܟܝ̈ܢܐ ܦܫܝܼ̈ܛܐ ܘܠܐ ܡܪ̈ܟܒܐ. ܠܐ ܡܫܼܬܪ̈ܝܢܐ ܐܢܘܢ ܘܠܐ ܡܬܼܚܒܠ̈ܢܐ. ܘܟܿܠܗܘܿܢ ܟܝ̈ܢܐ ܥܒܝ̈ܐ ܓܘܼܫܡ̈ܢܐ ܘܡܪ̈ܟܒܐ ܕܡܼܢ ܐܣܛܘܼܟ̈ܣܐ ܣܩܘܼܒܠ̈ܝܐ. ܡܼܢ ܟܠ ܦܪܘܿܣ ܡܫܼܬܪܐ ܪܘܼܟܒܗܘܢ ܘܡܬܼܚܒܠܝܢ ܘܥܒܪܝܢ. ܘܗܿܘܐ ܠܗܘܿܢ ܫܘܼܠܡܐ. ܘܗܿܢܐ ܥ݀ܠܡܐ ܟܿܠܗ ܡܪܟܒܐ ܗܿܘ ܘܓܘܫܡܐ ܣܛܪ ܡܼܢ ܦܘܣܝܣ ܕܢܦܫܐ. ܡܕܝܢ ܫܪܝܼܪܐܝܼܬ ܡܫܼܬܪܐ ܗܿܢܐ ܥ݀ܠܡܐ. ܘܒܛܠ ܕܘܼܒܪܗ ܘܥ݀ܒܪ ܘܗܿܘܐ ܠܗ ܫܘܼܠܡܐ ܣܛܪ ܡܼܢ ܟܝܿܢܗܿ ܕܢܦܫܐ ܕܠܝܬܘܗܝ ܡܼܢ ܪܘܼܟܒܐ ܕܐܣܛܘܼܟ̈ܣܐ ܗܿܠܝܢ. ܐܠܐ ܐܦܢ ܗ݀ܘܐ ܫܪܝܐ ܠܪܘܼܟܒܐ ܕܗܿܢܐ ܥ݀ܠܡܐ ܘܒ݀ܛܠ ܘܗܿܘܐ ܠܗ ܫܘܼܠܡܐ. ܐܠܐ ܥܡ ܫܪܝܗ ܘܫܘܼܠܡܗ ܕܢܬܚܕܬ ܐܝܼܬ ܠܗ. ܘܗܿܘܐ ܡܼܢ ܡܪܟܒܐ ܘܥܒܝܐ ܘܓܘܼܫܡܢܐ ܘܗܘܼܠܢܝܐ. ܐ̱ܚܪܢܐ ܦܫܝܼܛܐ ܘܩܛܝܼܢܐ ܘܪܘܼܚܢܝܐ ܕܡܩܘܐ ܠܥܿܠܡܥܿܠܡܝܢ. ܘܣܟ ܬܘܼܒ ܠܐ ܗ݀ܘܐ ܠܗ ܫܪܝܐ ܘܫܘܼܠܡܐ. ܐܝܟ ܕܥܬܝܼܕܝܢܢ ܕܢܚܘܐ ܒܡܪܝܐ ܕܨ݀ܒܐ: ܘܒܗܿܝܢ ܫܠܡ ܩܦܠܐܘܢ ܕܫܬܐ ܒܝܕ ܐܠܗܐ ܕܚܝܠ ܘܥܕܪ܀

ܩܦܠܐܘܢ ܕܫܒܥܐ ܥܡ ܐܠܗܐ ܕܡܚܟܡ ܥܠܗܿܝ ܕܐܢ ܩܿܐܡ ܥܿܠܡܐ ܐ̱ܚܪܢܐ ܣܛܪ ܡܼܢ ܗܿܢܐ܆ ܚܘܝܬ݀ ܡܼܠܬܐ ܒܗܿܠܝܢ ܕܡܼܢ ܠܥܼܠ ܒܝܕ ܥܘܼܩܒܐ ܘܣܘܠܘܓܝܣܡܘ ܐܘܟܝܬ ܟܘܼܢܫ ܚܘܼܫ̈ܒܐ ܒܝܕ ܚܝܠܐ ܡܠܝܼܠܐ ܕܝܕܥܬܐ ܕܒܢ܆ ܕܐܝܼܬ ܒܿܪܘܝܐ ܠܗܿܢܐ ܟܿܠ. ܘܕܒܪܐ ܘܐܬܩܢ ܥܿܠܡܐ ܐ̱ܚܪܢܐ ܠܐ ܡܬܚܙܝܢܐ. ܘܡܼܢ ܗܿܢܐ ܡܼܬܚܙܝܢܐ ܘܡܼܢ ܕܘܼܒܪ̈ܐ ܘܦܘܼܪ̈ܢܣܐ ܕܒܗ܆ ܐܕܪܟܢܢ ܚܬܝܼܬܐܝܬ ܘܐܫܬܪܪܢܢ ܥܠ ܗܿܘ ܠܐ ܡܼܬܚܙܝܢܐ. ܘܬܘܼܒ ܡܼܢܗ ܟܕ ܡܼܢܗ ܕܥܿܠܡܐ ܗܿܢܐ ܘܟܝܝ̈ܢܘܝ ܘܫܘܼܚܠ̈ܦܘ̄ ܘܓܕ̈ܫܘܗܝ܆ ܘܡܼܢ ܟܝܿܢܐ ܡܠܝܼܠܐ ܕܒܢ ܐܕܪܟܢܢ ܕܒܿܬܪ ܫܪܝܐ ܘܫܘܼܠܡܐ ܕܗܿܢܐ ܕܘܼܒܪܐ܆ ܚܘܕܬܐ ܥܬܝܼܕ ܕܢܗܼܘܐ ܠܟܝܿܢܐ ܡܼܢ ܟܿܠ ܦܪܘܿܣ. ܘܬܘܼܒ ܐܕܪܟܢܢ ܕܒܿܬܪ ܫܪܝܐ ܘܫܘܼܠܡܐ ܕܗܿܢܐ ܕܘܼܒܪܐ܆ ܚܘܕܬܐ ܥܬܝܼܕ ܕܢܗܼܘܐ ܠܟܝܿܢܐ ܡܼܢ ܟܿܠ ܦܪܘܿܣ. ܘܬܘܼܒ ܐܡܿܪܝܢܢ ܓܠܝܐܝܬ ܘܡܩܢܝܢܢ ܦܝܿܣܐ ܠܦܪ̈ܘܫܐ ܒܝܕ ܬܚܘܝ̈ܬܐ ܘܫܘܼܘܕ̈ܥܐ ܕܚܘܝܼ ܠܢ ܥܒܘܪܐ ܘܐܠܦ ܘܫܪܪ ܠܢ ܥܠ ܚܘܼܕܬܐ ܓܘܢܝܐ ܕܟܠܗ ܟܝܿܢܐ. ܗܿܐ ܚܿܙܝܢܢ ܒܥܿܠܡܐ ܗܿܢܐ ܟܝ̈ܢܐ ܣܿܓ̈ܝܐܐ ܕܓܼܢ̈ܣܐ



Page 101



ܘܐܕ̈ܫܐ ܕܡܬܼܚܒܠܝܼܢ ܘܡܬܼܛܠܩܝܢ܆ ܘܬܘܼܒ ܡܬܼܚܕܬܝܢ ܘܡܼܬܩܝܡܝܢ ܝܬܝܪ ܫܒܝܼܚܐܝܬ. ܡܛܠ ܕܗܿܘ ܓܘܼܫܡܐ ܕܡܕܡ ܕܡܬܼ̇ܒܠ ܘܡܬܛܠܩ܆ ܠܐܝܟܐ ܐܝܼܬ ܠܗ ܕܢܐܙܠ. ܠܒܪ ܡܼܢ ܚܘܓܬܐ ܕܗܿܢܐ ܐܐܪ ܠܐ ܡܨܝܐ ܕܢܦܘܩ ܡܕܡ. ܠܐ ܓܘܼܫܡܐ ܥܒܝܐ ܦܓܪܢܐ ܘܐܛܝܡܐ. ܐܦܠܐ ܠܗܓܐ ܐܘܿ ܗܒܼܠܐ ܘܬܢܢܐ ܕܐܝܼܬܘܗܝ ܓܘܫܼܡܐ ܐܐܪܝܐ ܘܩܛܝܼܢܐ ܐܠܐ ܟܿܠܗܘܿܢ ܟܝ̈ܢܐ ܕܡܼܢ ܐܣܛܘܼܟ̈ܣܐ ܥܿܒܪܝܢ ܒܚܕ̈ܕܐ ܘܡܛܠܩܝܢ ܚܕ ܠܚܕ ܘܡܚܒܠܝܢ. ܘܗܿܢܐ ܚܒܠܐ ܘܛܘܼܠܩܐ ܕܓܕܫ ܠܗܘܢ ܒܥܘܼܪܙܠܗܘܢ. ܗܼܘ ܐܝܼܬܘܗܝ ܥܠܼܬ ܚܘܼܕܬܗܘܢ ܘܩܘܼܝܡܗܘܢ ܕܡܢܕܪܫ. ܩܕܡܐܝܼܬ ܒܢܝ̈ܢܫܐ ܘܒܥܝܼܪܐ ܘܚܝܘܼܬܐ ܘܪ̈ܚܫܐ ܘܛܝܪܐ ܘܦܪ̈ܚܬܐ. ܐܦܢ ܡܬܼܚܒܠܝܢ ܘܡܬܛܠܩܝܼܢ ܒܝܕ ܫܪܝܐ ܕܪܘܼܟܒܗܘܢ ܘܡܘܬܐ ܕܓܕܫ ܠܗܘܢ. ܐܠܐ ܒܝܕ ܡܘܠܕܐ ܕܐܚܪ̈ܢܐ ܕܡܢܼܗܘܢ ܐܟܘܬܗܘܢ ܘܒܢ̈ܝ ܟܝܿܢܗܘܢ ܗܿܐ ܡܬܚܕܬܝܢ ܐܡܝܼܢܐܝܬ. ܘܩܿܝܡܝܢ ܝܬܝܪ ܫܒܝܼܚܐܝܬ ܡܼܢ ܥܬܝܼܩ̈ܐ ܙܪ̈ܘܥܝܗܘܢ ܘܗܿܘܐ ܚܘܼܕܬܐ ܨܿܐܪ ܐ̱ܪܙܐ ܕܚܘܼܕܬܐ ܓܘܢܝܐ. ܘܐܝܼܠ̈ܢܐ ܬܘܼܒ ܘܦܐܪ̈ܐ ܘܙܪ̈ܥܘܢܐ ܗܼܢܘܢ ܒܩܢܘܼ̱ܗܘܢ ܗܿܐ ܨܿܝܪܝܢ ܘܡܚܘܝܢ ܘܡܟܪܙܝܢ ܣܛܼܪ ܡܼܢ ܩܿܠܐ. ܐܪܙܐ ܫܒܝܼ̇ܐ ܕܚܘܼܕܬܐ. ܗܿܐ ܒܣܬܘܐ ܥܫܼܬܠܚܝܢ ܐܝܼܠ̈ܢܐ ܡܼܢ ܛܪ̈ܦܐ. ܘܡܬܓܠܙܝܼܢ ܡܼܢ ܦܐܪ̈ܐ. ܘܦܿܝܫܝܼܢ ܐܘܼܟ̈ܡܐ ܡܚܪ̈ܟܐ ܣܢܝ̈ܐ ܡܟܫܪ̈ܝ ܚܙܼܬܐ. ܘܡܫܼܬܩܦܝܢ ܟܿܠܗ ܣܬܘܐ ܒܩܘܼܪܐ ܘܬܠܓܐ ܘܓܠܝܼܕܐ. ܘܡܬܡܣܝܢ ܘܒܿܝܩܝܢ. ܘܟܕ ܡܛܼܐ ܢܝܣܐܢ ܘܐܐܪ ܕܪܒܝܥܐ. ܘܪܬܚܐ ܐܪܥܐ ܠܡܩܦܘܼ ܓܢܼܣ̈ܐ ܡܚܫܠ̈ܦܐ ܘܐܕܫ̈ܐ ܕܙܪ̈ܥܘܼܢܐ. ܘܢܨܼܒ̈ܬܐ ܕܫܬܝܼܠ̈ܢ ܘܢܨܝܼܒ̈ܢ ܘܙܪ̈ܝܼܥܢ ܒܗܿ܆ ܗܿܝܕܝܢ ܡܬܼܚܕܬܝܢ ܗܿܢܘܢ ܥܬܝܼܩ̈ܐ ܕܐܬܚܒܠܘ ܘܫ݀ܘܚܝܢ ܘܣܿܠܩܝܢ ܘܡܦܪܓܝܢ ܘܡܬܚܙܝܢ ܒܓܘ̈ܢܐ ܫܒ̈ܝܼܚܐ ܘܫܦܝܼܪ̈ܐ. ܚܘܪ̈ܐ ܘܝܘܪ̈ܩܐ ܘܣܘܼܡ̈ܩܐ ܘܚܪ̈ܥܐ ܘܡܦ̈ܬܟܐ ܘܡܨܝܪ̈ܐ ܘܦܬܝܼܟ̈ܐ. ܘܩ݀ܢܝܢ ܠܡ ܛܥ̈ܡܐ ܐܦ ܓܘ̈ܢܐ ܡܫܚ̈ܠܦܐ ܘܬܗܝܼܪ̈ܐ. ܘܪ̈ܝܼܚܢܐ ܗܪ̈ܘܡܬܢܐ ܘܗܢܝ̈ܐܐ ܕܡܬܗܪܝܢ ܠܚܙ̈ܝܐ ܒܫܘܼܦܪ̈ܝܗܘܢ ܘܛܥܡܗܘܢ ܘܪܝܼܚܗܘܢ. ܘܬܼܗܪܐ ܐ̱ܚܪܢܐ ܘܣܿܓܝܼ ܡܬܕܡܪܢܐ܆ ܡܥܒܕ̈ܢܘܬܐ ܚܝܠ̈ܬܢܝܬܐ ܕܣܿܥܪܝܢ ܒܓܘܼܫܡܐ ܘܒܦܓܪܐ ܕܒܢܝ̈ܢܫܐ ܘܫܪܟܐ ܕܚܝ̈ܘܬܐ. ܕܐܝܼܬ ܡܢܼܗܘܢ ܕܥ݀ܒܕܝܢ ܚܘܼܠܡܢܐ ܘܐܣܝܘܬܐ ܕܟܘܪ̈ܗܢܐ ܡܫܚܠ̈ܦܐ ܘܟ̈ܐܒܐ ܥܣܩ̈ܐ. ܘܐܚܪ̈ܢܐ ܬܘܼܒ ܡܟܪ̈ܗܢܐ ܘܡܣܓܦ̈ܢܐ ܘܩܛܘܼ̈ܠܐ. ܘܡܡܝܼܬ̈ܢܐ ܘܡܚܒ̈ܠܢܐ. ܐܪܐ ܐܝܟ ܗܘܼܘ ܗܿܠܝܢ ܟܿܠܗܘܢ ܫܘܼܚ̈ܠܦܐ ܘܚܝ̈ܠܐ ܘܡܥܒܕ̈ܢܘܬܐ. ܘܓܘܢܐ ܘܛܥܡܐ ܘܪܝܚܐ ܕܥܿܒܪܝܢ ܠܗܘܢܐ ܒܣܓܝܐܘܬܗܘܿܢ ܘܒܫܘܚܠ̈ܦܝܗܘܢ. ܘܐܝܼܬ ܠܡܼ̇ܙܐ ܒܚܕ ܣܕܪܐ ܕܐܪܥܐ ܣܘܓܐ ܕܐܝܼܠ̈ܢܐ ܕܡܢܼܗܘܢ ܓܦܬܐ ܙܢܝ̈ܐ ܣܓܝ̈ܐܐ ܕܥܢܼܒ̈ܐ ܚܘܪ̈ܬܐ ܘܐܘܟ̈ܡܬܐ ܘܝܘܪ̈ܩܬܐ. ܕܥ݀ܒܪܝܢ ܠܡܢܝܿܢܐ ܒܙܢܝ̈ܗܘܢ



Page 102



ܘܛܥܡܗܘܢ ܘܓܘܢܗܘܢ. ܟܕ ܟܿܠܗܘܿܢ ܕܓܦܬܐ ܐܢܘܢ ܗܟܘܬ ܘܙܝ̈ܬܐ ܘܬܐܢ̈ܐ ܘܪ̈ܘܼܡܢ ܘܚܙܘܼܪ̈ܐ. ܘܟܿܠܗܘܿܢ ܐܕܫ̈ܐ ܕܐܒܒ̈ܢܐ. ܟܕ ܚܕ ܗܼܘ ܟܝܿܢܐ ܕܐܪܥܐ ܕܫܬܝܼܠܝܢ ܒܗܿ. ܘܕܡܝ̈ܐ ܕܡܪܒܝܢ ܠܗܘܿܢ ܘܡܬܼܚܙܐ ܒܗܘܢ ܫܘܼܚܠ̈ܦܐ ܣܿܓܝ̈ܐܐ. ܓܘܢܐ ܘܛܥܡܐ ܘܪܝܼܚܐ. ܕܣܿܓܝ̈ܐܝܢ ܡܼܢ ܡܢܝܢܐ ܘܥ݀ܒܪܝܢ ܠܚܝܠܐ ܕܡܠܼܬܐ. ܗܟܘܬ݀ ܘܙܪ̈ܥܘܢܐ ܘܥܣ̈ܒܐ ܘܝܥܝ̈ܬܐ ܘܟܿܠܗ ܝܪܩܐ. ܟܿܠ ܫܢܼܐ ܒܫܢܼܐ ܡܬܼܚܒܠܝܢ ܘܡܬܼܛܠܩܝܢ ܘܒܿܩܝܩܝܢ ܘܡܬܒܣܝܢ. ܘܬܘܼܒ ܡܬܚܕܬܝܼܢ ܘܫܿܘܚܝܼܢ ܘܡܦܪܓܝܢ ܒܙܝܼܘܐ ܘܗܕܪܐ ܘܫܘܼܒܚܐ ܣܿܓܝܐܐ. ܘܐܢ ܗܿܠܝܢ ܒܨܝܼܪ̈ܬܐ ܘܫܚܝܼܡ̈ܬܐ܆ ܕܟܿܠܗܘܿܢ ܡܛ݀ܠ ܒܪܢܫܐ ܥܒܝܼܕܝܢ ܘܠܚܫܚ̈ܬܗ ܘܣܘܼܢܩ̈ܢܘܗܝ܆ ܟܡܐ ܡܕܝܢ ܗܼܘ ܒܪܢܫܐ ܐܝܼܬ ܠܗ ܕܢܬܚܕܬ ܟܕ ܡܿܛܐ ܙܒܢܗ. ܘܡܿ̇ܐ ܠܗ ܐܐܪ ܡܐܚܝܢܝܬܐ ܘܗܿܝܕܝܢ ܫܿܘܚ ܘܣܿܠܩ ܘܡܬܚܕܬ ܘܠܿܒܫ ܙܝܼܘܐ ܘܗܕܪܐ ܘܫܘܼ̄ ܪܒܐ ܕܠܐ ܬܘܼܒ ܡܫܬܚܠܦ ܘܠܐ ܡܼܬܚܒܠ ܘܟܿܠܗܘܢ ܚܘܼܕ̈ܬܐ ܕܟܿܠ ܫܢܼܐ ܕܗܿܘܝܢ ܒܥܿܠܡܐ. ܐܢ ܕܐܝܼܠ̈ܢܐ ܘܢܼܨܒ̈ܬܐ ܘܙܪ̈ܥܘܼܢܐ ܘܝܥܝ̈ܬܐ. ܘܐܢ ܕܚܝ̈ܘܬܐ ܘܦܪ̈ܚܬܐ ܘܪ̈ܚܫܐ ܘܒܥܝܼܪ̈ܐ ܘܟܿܠܗܘܢ ܓܢܼܣ̈ܐ ܘܐܕܫ̈ܐ ܕܒܪܝܼܬܐ. ܠܗ ܠܗܿܘ ܚܘܕܬܐ ܪܒܐ ܘܓܘܢܝܐ ܗܿܐ ܩܿܕܡܝܢ ܨ݀ܝܪܝܢ ܘܡܚܘܝܢ. ܗܿܝܕܝܢ ܟܿܠܗܘܿܢ ܗܢܘܢ ܫ݀ܩܠܝܢ ܣܟܐ ܘܫܘܼܠܡܐ. ܘܚܕ ܒܠܚܘܼܕܘܗܝ ܚܘܼܕܬܐ ܗܿܘ ܓܘܢܝܐ ܡܩܘܐ ܠܥܿܠܡ. ܕܠܐ ܬܘܼܒ ܡܼܬܚܒܠ ܐܘܿ ܡܬܼܛܠܩ. ܡܛܠ ܕܡܼܨܛܠܠ ܘܡܼܬܩܛܢ. ܘܗܿܘܐ ܡܕܡ ܫܦܝܐ ܘܢܩܕܐ ܘܪܘܼܚܢܝܐ. ܘܗܼܢܘܢ ܟܕ ܗܼܢܘܢ ܐܣܛܘܼܟ̈ܣܐ ܘܟܝܿܢܐ ܕܫܡܿܝܐ ܘܕܐܪܥܐ. ܡܬܚܕܬܝܢ ܘܩܿܢܝܢ ܫܘܼ̇ܠܦܐ ܡܨܠܠܐ ܘܩܛܝܼܢܐ. ܘܗܿܢܢ ܟܕ ܗܼܢܘܢ ܦܓܪ̈ܐ ܕܒܢܝ̈ܢܫܐ ܡܠ̈ܝܼܠܐ ܩ݀ܝܡܝܢ ܒܫܘܼ̄ ܪܒܐ ܘܦܫܝܼ̈ܛܐ ܘܩܛܝ̈ܢܐ ܘܪ̈ܘܚܢܝܐ. ܡܛܠ ܕܗܿܘ ܡܕܡ ܫܦܝܐ ܘܦܫܝܼܛܐ ܘܩܛܝܼܢܐ ܕܥܿܡܪ ܗܘܼܐ ܒܗܘܢ ܕܐܝܼܬܘ̄ ܦܘܿܣܝܼܣ ܕܢܦܫܐ ܢܛܝܪ ܘܩܝܡ ܕܠܐ ܫܘܼܚܠܦ. ܘܗܼܘ ܟܕ ܗܼܘ ܢ݀ܣܒ ܠܗ ܠܓܦܪܐ ܡܪܟܒܐ ܡܢܼܗܘܢ ܟܕ ܡܢܼܗܘܢ ܕܐܣܛܘܼܟ̈ܣܐ ܐܒ̈ܗܘܗܝ ܡܼܢ ܐܝܟܐ ܕܫܒܩܗ ܗܘܼܐ ܡܼܢ ܕܪܫ ܩܿܐܡ ܘܡܬܼܚܕܬ ܒ ܒܐܣܟܡܐ ܘܕܡܘܼܬܐ ܘܝܘܼܩܢܐ ܘܨܘܼܪܬܐ. ܐܠܐ ܒܪܡ ܫܦܝܐ [ܕܠܐ ܬܘܒ ܡܬܚܒܠ ܘܡܫܬܪܐ ܡܛܠ ܕܗܿܘ ܡܕܡ ܫܦܝܐ] ܘܡܨܠܠܐ ܘܢܩܕܐ ܕܟܝ̈ܢܐ ܫܿܘܚ ܘܩܿܐܡ. ܘܟܿܠܗܿ ܥܒܝܘܼܬܐ ܘܬܐܛܪܢܘܼܬܐ ܡܬܼܩܛܢܐ ܘܡܬܼܕܟܝܐ ܘܡܬܚܕܬܐ ܬܗܝܼܪܐܝܼܬ. ܘܠܒܫ ܗܿܢܐ ܟܝܿܢܐ ܕܡܬܼܚܒܠ ܠܐ ܡܬܼܚܒܠܢܘܼܬܐ. ܘܐܢ ܬܐܡܪ ܕܠܡܐ܆ ܗܿܘ ܚܘܼܕܬܐ ܘܫܘܼܚܠܦܐ ܩܛܝܼܢܐ ܘܡܨܠܠܐ. ܬܘܼܒ ܡܼܬܥܒܐ ܘܝܿܩܪ ܘܡܥܬܩ ܘܡܬܚܒܠ ܐܟܙܢܐ ܕܚܘܼܕܬܐ ܫܢ̱ܬܢܝܐ ܕܐܝܼܠ̈ܢܐ ܘܥܣܼ̈ܒܐ ܘܝܠ̈ܕܐ ܕܚܝ̈ܘܬܐ ܘܕܦܪ̈ܚܬܐ ܕܠܗܘܿܢ ܐܕܟܪܢܢ ܘܡܢܼܗܘܢ ܝܗܼܒܢܢ ܬܚܘܝܬܐ ܘܕܘܡܝܐ ܠܗ ܠܚܘܼܕܬܐ ܓܘܢܝܐ. ܐ݀ܡܪܝܼܢܢ ܠܘܬ݀ ܗܕܐ ܦܠܝܼܓܘܼܬ ܡܚܫܒܬܐ.



Page 103



ܕܐܠܘ ܒܢܝ̈ܢܫܐ ܡܠ̈ܝܼܠܐ ܕܡܬܚܒܠܝܼܢ ܗܘܼܘ ܒܡܘܬܐ܆ ܗܼܢܘܢ ܟܕ ܗܼܢܘܢ ܒܬܪ ܫܢ̱ܬܐ ܐܘܿ ܝܬܝܪ ܐܘܿ ܒܨܝܪ ܡܼܬܚܕܬܝܼܢ ܗܘܼܘ ܘܩܿܝܡܝܢ. ܐܝܼܬ ܗܘܼܐ ܠܡܬܼܥܝܘܼ ܗܕܐ. ܐܠܐ ܠܘ ܗܿܟܢ ܗܼܘ ܫܪܒܐ. ܒܗܿܝ ܕܒܢܝ̈ܢܫܐ ܗܿܐ ܣܿܓܝܢ ܒܡܘܠܕܐ ܘܡܦܪܝܢܘܬܐ. ܘܐܝܠܝܢ ܕܥ݀ܒܪܝܢ ܘܡܬܚܒܠܝܼܢ ܒܡܘܬܐ܆ ܠܐ ܬܘܼܒ ܐܬܚܕܬ ܥܕܟܝܠ. ܐܦܠܐ ܐܬܚܙܝܼ ܚܕ ܡܢܼܗܘܢ ܒܥܿܠܡܐ. ܠܐ ܦܓܪ̈ܝܗܘܢ ܐܬܚܕܬܘ ܘܩܡܼܘ ܘܠܒܫܼܘ ܗܼܘ ܟܕ ܗܼܘ ܐܣܟܡܐ ܐܟܡܐ ܕܙܪ̈ܥܘܢܐ ܐܦܠܐ ܢܦܫܐ ܕܚܕ ܡܢܼܗܘܢ ܠܒܼܫܬ݀ ܦܓܪܐ ܘܐܬܼܚܕܬܬ݀ ܘܐܬܼܚܙܝܬ݀ ܠܒܢܝ̈ܢܫܐ. ܗܿܠܝܢ ܚܘܕ̈ܬܐ ܕܙܪ̈ܥܘܢܐ ܘܐܝܼܠ̈ܢܐ ܘܚܝ̈ܘܬܐ ܘܦܪ̈ܚܬܐ. ܗܿܐ ܓܿܕܫܝܢ ܫܢܼܐ ܒܫܼܢܐ. ܗܿܐ ܡܬܚܒܠܝܼܢ ܟܿܠ ܫܢܼܐ ܘܬܘܼܒ ܡܬܼܚܕܬܝܢ. ܗܿܘ ܚܘܼܕܬܐ ܓܘܢܝܐ ܚܕ ܗܼܘ ܙܒܢܗ ܘܥܕܢܗ. ܘܒܗ ܡܬܼܚܕܬܝܢ ܫܡܿܝܐ ܘܐܪܥܐ ܘܡܬܼܩܛܢܝܼܢ ܘܡܨܛܠܠܝܢ ܘܗܿܘܝܢ ܒܢܝ̈ܢܫܐ ܒܗܿܘ ܚܘܼܕܬܐ ܒܫܘܚܠܦܐ ܪܘܼܚܢܝܐ. ܘܠܐ ܣܟ ܡܼܬܚܒܠܢܐ. ܒܕܡܘܼܬܐ ܕܟܝܿܢܐ ܕܪ̈ܘܼܚܢܐ ܡܠ̈ܝܼܠܐ ܗ݀ܢܘܢ ܕܐܬܥܗܕܢܢ ܡܼܢ ܠܥܼܠ. ܐܝܟܢܐ ܕܢ݀ܬܡܨܐ ܕܢ݀ܬܩܪܒ ܒܝܼܕܥܬܢ ܗܿܝܕܝܢ܆ ܟܕ ܡܬܕܟܝܐ ܘܡܬܼܩܛܢܐ ܘܡܨܛܠܠܐ ܡܼܢ ܟܿܠܗܿ ܗܘܼܠܢܝܘܼܬܐ܆ ܠܡܬܥܢܝܘܼ ܥܡ ܡܪܝܢ ܘܥ݀ܒܘܕܢ. ܘܠܡܼܬܒܣܡܘܼ ܥܡܗ ܒܥܠܡܗ ܪܒܐ ܕܠܐ ܡܼܬܚܙܝܢܐ ܕܠܐ ܥ݀ܒܪ ܘܠܐ ܡܫܼܬܪܐ. ܘܐܦ ܗܿܘ ܥ݀ܠܡܐ ܠܐ ܡܬܼܚܙܝܢܐ ܕܪ̈ܘܚܢܐ ܕܐܝܬ ܗܿܫܐ. ܒܗܿܘ ܚܘܼܕܬܐ ܓܘܢܝܐ. ܐܦ ܗܼܘ ܡܼܬܚܕܬ ܘܡܨܛܠܠ ܝܬܝܪ ܡܼܢ ܕܐܝܼܬܘܗܝ ܗܿܫܐ. ܡܛ݀ܠ ܕܟܿܠܗܿ ܒܪܝܼܬܐ ܕܫܡܝ̈ܢܐ ܘܕܐܪ̈ܥܢܐ. ܠܐ ܡܬܚܙܝ̈ܢܐ ܘܡܬܚܙ̈ܝܢܐ. ܡܬܝܕ̈ܥܢܐ ܘܡܬܪ̈ܓܫܢܐ. ܩܿܢܝܢ ܫܘܼܚܠܦܐ ܡܝܬܪܐ ܝܬܝܼܪ ܡܼܢ ܡܐ ܕܩܿܢܝܢ ܗܘܼܘ ܒܗܿܘ ܚܘܕܬܐ ܓܘܢܝܐ. ܘܟܿܠ ܟܝܿܢܐ ܕܡܠ̈ܝܼܠܐ ܝܬܝܪ ܡܬܼܥܠܐ ܘܡܬܪܡܪܡ ܒܝܼܕܥܬܐ ܕܥܠ ܒܿܪܘܝܗ ܒܗܿܘ ܚܘܼܕܬܐ. ܗܿܝܕܝܢ ܟܿܠܗܘܿܢ ܡܠ̈ܝܼܠܐ ܐܟܚܕܐ. ܐ݀ܡܪ ܐܢܼܐ ܕܝܢ ܟܝ̈ܢܐ ܪ̈ܘܚܢܐ ܟܿܠܗܘܿܢ ܘܬܐܓܡ̈ܐ ܘܛܟܣ̈ܐ ܘܓܘܼܕ̈ܐ ܘܠܓܝܘ̈ܢܐ ܕܠܥܼܠ. ܘܟܿܠܗܘܿܢ ܓܢܼܣ̈ܐ ܘܛܘܼܗ̈ܡܐ ܘܠ̈ܫܢ ܕܒܢܝ̈ܢܫܐ. ܕܗܘܼܘ ܘܕܗܿܘܝܢ ܒܟܿܠܗܿ ܬܒܝܠ. ܕܡܫܬܘܕܥܝܢ ܘܝ݀ܕܥܝܢ ܕܕ ܗܼܘ ܡܪܐ ܘܥ݀ܒܘܕܐ ܘܒܪܘܝܐ ܕܟܿܠܗܘܿܢ. ܘܟܿܠܗܘܿܢ ܠܗ ܡܘܕܝܢ ܘܡܙܕܩܝܼܢ ܬܫܒܘܚܬܐ ܘܣܓܕܬܐ. ܘܟܿܠܗܘܿܢ ܡܣܗܕܝܢ ܘܩܿܥܝܢ ܕܚܕ ܗܼܘ ܡܪܝܐ ܡܠܟܐ ܕܬܫܒܘܿܚܬܐ. ܐܠܐ ܟܿܠܚܕ ܠܦܘܼܬ ܕܘܒܪ̈ܘܗܝ ܕܒܥܿܠܡܐ ܗܿܢܐ. ܡܬܼܦܪܥ ܬܡܿܢ. ܐܝܠܝܢ ܕܦܠܚܼܘ ܛܒ̈ܬܐ ܡܬܼܒܣܡܝܢ ܥܡ ܡܪܗܘܢ. ܘܗܿܘܝܢ ܩܪܝܼܒܝܼܢ ܠܗ. ܘܡܫܡܝܢ ܠܘܥܕܐ ܪܒܘܼܬܗ. ܘܐܝܠܝܢ ܕܣܥܼܪܘ ܒܝܼܫ̈ܬܐ ܟܕ ܚܐܝܼܝܼܢ ܗܘܼܘ ܒܥܿܠܡܐ܆ ܠܫܘܼܢܩܐ ܪܒܐ ܗܘܝܐ ܠܗܘܢ ܚܙܬܗ. ܥܠ ܕܛܠܼܡܘ ܢܦܫܗܘܢ ܒܨܒܝܿܢܗܘܢ. ܘܠܐ ܢܛܼܪܘ ܦܘܼܩܕ̈ܢܘܗܝ. ܟܐܢܐܝܼܬ ܡܬܓܠܙܝܢ ܡܢ ܚܕܘܼܬܐ ܕܒܗ. ܘܟܿܠܗܘܿܢ ܓܒ̈ܐ ܕܙܕ̈ܝܩܐ ܘܕܚܛܝ̈ܐ ܩܿܥܝܢ ܘܐ݀ܡܪܝܢ. ܕܙܕܝܼܩ ܗܼܘ ܡܪܐ ܘܛܒܿ ܬܪܝܨܝܢ



Page 104



ܕܝܼܢ̈ܘܗܝ. ܡܕܝܢ ܫܪܝܪܐܝܼܬ ܩܿܐܡ ܥ݀ܠܡܐ ܐ̱ܚܪܢܐ ܣܛܪ ܡܼܢ ܗܿܘ ܥ݀ܠܡܐ ܕܪ̈ܘܼܚܢܐ ܕܠܐ ܡܬܼ̇ܙܐ ܘܐܝܼܬܘܗܝ ܗܿܫܐ. ܐܝܟܢܐ ܕܚܘܝܬ݀ ܡܠܼܬܐ ܐܝܟ ܕܒܙܥܘܪ̈ܝܬܐ. ܦܪ̈ܘܫܐ ܕܝܢ ܡܼܢ ܙܥܘܪ̈ܝܬܐ ܡܣܼܬܟܠܝܢ ܣܿܓܝ̈ܐܬܐ. ܗܼܒ ܐܦܬܐ ܠܚܟܝܼܡܐ ܘܬܘܼܒ ܡܬܚܟܡ܀ ܘܒܗܿܠܝܢ ܫܠܡ ܩܦܠܐܘܢ ܕܫܒܥܐ ܒܝܕ ܐܠܗܐ ܕܚܝܠ [ܘܥܕܪ]܀

ܩܦܠܐܘܢ ܕܬܡܢܝܐ ܥܡ ܐܠܗܐ ܕܡܚܟܡ. ܥܠܗܿܝ ܕܐܢ ܟܝ ܩܿܐܡ ܥ݀ܠܡܐ ܐܚܪܢܐ܆ ܐܝܟܢ ܐܝܼܬܘܗܝ ܛܟܣܼܗ. ܘܡܢܘܼ ܢܝܼܫܗ܆ ܘܐܝܿܕܐ ܗܿܝ ܬܫܡܼܫܬܗ ܐܘܟܝܼܬ ܕܘܼܒܪܗ܆ ܐܝܟܢ ܡܼܨܝܐ ܠܦܓܪܢܐ ܚܫܘܼܫܐ ܕܟܕܝܢ ܘܡܥܪܙܠ ܥܡ ܚܫ̈ܝ ܒܣܼܪܐ ܝܩܝܼܪܐ ܘܥܒܝܐ ܘܡܬܼܚܒܠܢܐ. ܕܢܡܠܠ ܘܢܚܘܐ ܥܠ ܡܕܡ ܪܘܼܚܢܝܐ ܘܩܛܝܼܢܐ ܘܠܐ ܡܬܼܚܒܠܢܐ. ܘܐܝܿܟܢܐ ܡܫܼ̣ܚ ܗܘܼܠܢܝܐ܆ ܘܡܪܟܒܐ ܘܡܫܼܬܪܝܢܐ. ܕܢܒܕܩ ܥܠ ܠܐ ܗܘܼܠܢܝܐ. ܘܥܠ ܦܫܝܼܛܐ ܘܠܐ ܡܫܼܬܪܝܢܐ. ܘܙܥܘܼܪ̈ܐ ܘܡܣܝܟܐ ܥܠ ܠܐ ܡܬܼܡܫܚܢܐ ܘܠܐ ܡܣܼܬܝܟܢܐ. ܐܝܟܢ ܡܕܪܟ ܣܘܼܟܠܐ ܕܚܒܝܼܫ ܒܓܘ ܛܝܼܢܗ ܕܓܘܼܫܡܐ ܬܐܛܪܢܝܐ ܕܢܠܦ ܘܢܓܠܐ ܣܬܝܪ̈ܬܐ ܕܟܣܝܘܼ̄ ܕܐܪ̈ܙܐ ܕܚܡܝܼܠܝܢ ܒܒܝܬ ܓܙ̈ܐ ܓܢܝܼ̈ܙܐ ܘܐܚܝܼ̈ܕܐ ܕܐܠܗܘܼܬܐ. ܠܐ ܫܠܝܼܛ ܐܦܠܐ ܡܦܼܣ ܠܡܕ̈ܥܐ ܪ̈ܫܦܝ ܒܐܪ̈ܥܢܝܬܐ ܕܢܬܗܓܘܢ ܒܣܼܦܪ̈ܝ ܪܘܼܚܐ ܘܢܬܪܓܡܘܢ ܠܐ ܫܡܝܼܥ̈ܬܐ ܘܢܦܫܩܘܢ ܠܐ ܡܬܡܠ̈ܠܢܝܬܐ. ܡܿܢܘ ܟܝ ܡܿܨܐܼ ܠܡܦܩ ܡܼܢ ܟܝܿܢܗ ܗܘܼܠܢܝܐ ܘܠܡܥܠ ܠܐܬܪܐ ܫܦܝܐ ܕܪܘܼ̇ܢܘܼܬܐ. ܡܢܘܼ ܡܫܼܟܚ ܠܡܼܬܥܠܝܘ ܡܼܢ ܩܩܠܬܗ ܠܪ̈ܘܡܐ ܠܐ ܡܬܡܼܫܚ̈ܢܐ. ܘܠܡܣܼܩ ܠܛܘܼܪܐ ܪܡܐ ܘܩܕܝܼܫܐ܆ ܕܡܕܝܼܩ ܥܠ ܥ݀ܠܡܐ ܚܼܕܬܐ. ܡܿܢܘܼ ܡܿܨܐܼ ܠܡܼܬܩܛܢܘܼ ܘܠܡܼܨܛܠܠܘ ܡܼܢ ܟܿܠܗܿ ܫܥܝܼܢܘܼܬܐ ܐܪܥܢܝܿܬܐ܆ ܕܢܚܼܙܐ ܠܐܬܪܐ ܫܦܝܐ ܘܕܟܝܐ ܕܠܘ [ܐܬܪܐ ܗܼܘ. ܘܠܕܘܟܬܐ ܕܠܘ] ܕܘܼܟܬܐ ܗܿܝ. ܡܢܘܼ ܕܐܬܼܚܪܪ ܡܼܢ ܟܿܠܗܿ ܝܩܝܼܪܘܼܬܐ ܕܢܿܬܦܿܐ ܘܡܢܬܥ ܠܬܚܬ܆ ܘܩܿܢܼܐ ܓܦ̈ܐ ܕܢܘܼܪܐ ܘܐܒܼܪ̈ܐ ܕܪ̈ܘܼܚܐ܆ ܘܦܼܪܚ ܡܼܬܝܕܥܢܐܝܼܬ. ܘܐܪܚܩ ܡܼܢ ܟܿܠܗܿ ܝܩܝܼܪܘܼܬܐ ܘܥܒܝܘܼܬܐ ܗܘܼܠܢܿܝܬܐ. ܘܫܼܪܐ ܘܫܟܢ ܒܣܘܟ̈ܬܗ ܕܐܝܼܠܢ ܚܝ̈ܐ ܚܼܕ̈ܬܐ ܠܥܠܡܝܼܢܝܐ. ܘܛܥܡ ܡܼܢ ܦܐܪ̈ܘܗܝ ܘܡܦܪܢܣ ܠܟܢܘ̈ܬܗ. ܠܐ ܡܼܨܝܐ ܠܡܿܢ ܕܐܣܝܼܪ ܘܡܦܟܪ ܒܣܘܼܛܡ̈ܝ ܦܓܪܐ܆ ܕܢܗܠܟ ܘܢܡܛܼܐ ܠܐܬܪܐ ܕܪܘܚܢܘܼܬܐ. ܠܐ ܡܼܟܚ ܡܿܢ ܕܝܩܝܼܪ ܘܡܢܬܥ ܒܗܘܼܠܢܝܘܬܐ ܕܢܕܝܩ ܘܢܐܨܕ ܡܚܼܙܐ ܠܥܠܡܐ ܕܡܥܠܝ ܡܼܢ ܪܘܼܚܢܘܼܬܐ. ܐܟܡܐ ܕܡܥܠܝ ܥ݀ܠܡܐ ܕܪ̈ܘܼܚܢܐ ܡܼܢ ܥܠܿܡܐ ܕܦܓܪ̈ܢܐ. ܠܐ ܡܕܪܟ ܪܥܝܿܢܐ ܕܚܫܼܘܟ ܘܡܥܡܛ ܡܼܢ ܥܪ̈ܦܠܝ ܥܿܠܡܐ ܕܠܘܼܚܐ܆ ܠܡܼܬܚܫܒܘܼ ܥܠ ܫܦܝܘܼܬܐ ܓܡܝܼܪܬܐ ܘܕܟܝܘܼܬܐ ܙܗܝܼܬܐ ܘܒܗܝܼܠܘܼܬܐ ܡܫܡܠܝܬܐ.. ܟܿܠܢ ܐܚ̈ܝ ܦܪ̈ܘܫܐ ܐܝܠܝܢ ܕܒܛܝܼܠ ܥܠ ܝܕܥܬܐ ܕܫܪܪܐ. ܐܝܠܝܢ



Page 105



ܕܒܿܥܝܢ ܚܝ̈ܐ ܫܪ̈ܝܪܐ ܕܢܦܫ̈ܬܗܘܢ. ܐܝܠܝܢ ܕܝ݀ܨܦܝܢ ܥܠ ܕܘܼܟܝ ܠܼܒ̈ܘܬܗܘܿܢ ܘܡܬܪܓܪܓܝܢ ܠܡܚܼܙܐ ܠܡܪܗܘܢ. ܐܝܟ ܕܡܼܨܝܐ ܠܒܪܢܫܐ ܥܒܝ:ܕܐ ܠܡܚܼܙܐ ܠܐܠܗܐ ܥ݀ܒܘܕܐ. ܕܨܿܒܝܢ ܠܡܼܬܩܪܒܘ ܠܛܘܪܗ ܩܕܝܫܐ ܘܡܠܣܼܩ ܠܪܘܡܐ ܕܩܘܼܕܫܗ. ܘܠܡܫܼܬܘܙܒܘ ܡܼܢ ܟܿܠܗܝܢ ܚܝ̈ܘܬܐ ܚܒ̈ܠܬܐ ܚܘܼܫ̈ܒܐ ܫܟܝܼܪ̈ܐ ܘܚܫ̈ܐ ܒܝܼܫ̈ܐ. ܐܝܠܝܢ ܕܚܘܝܼܚܝܢ ܘܠܗܝܼܩܝܢ ܘܡܛܝܒܝܼܢ ܠܡܐܙܠ ܠܡܕܝܢܬ ܥܠܝܿܬܐ. ܘܠܡܚܼܙܐ ܠܒܐܪܬ݀ ܩܘܼܕ̈ܫܐ [ܐܝܟܐ ܕܫܪܐ ܡܠܟܘܬܐ ܡܪܢܝܬ. ܘܠܡܫܼܡܥ ܡ̈ܠܐ] ܕܠܐ ܡܬܼܡܠܠܝܢ. ܠ̈ܫܢܐ ܠܐ ܡܬܼܬܪܓܡܝܢ ܐ̱ܪ̈ܙܐ ܠܕܐ ܡܼܬܦܫܩܝܢ. ܫܪ̈ܒܐ ܘܝܘܼܥܪ̈ܢܐ ܘܬܕܡܪ̈ܬܐ ܕܠܐ ܡܬܕܪ̈ܟܢ. ܬܘܿ ܟܿܠܢ ܢܿܦܘܿܩ ܡܼܢ ܦܓܪܐ. ܘܢ݀ܫܠܚ ܠܥܒܝܘܼܬܐ ܕܓܘܫܡܐ. ܘܢܪܚܼܩ ܘܢ݀ܣܩ ܘܢܬܼܥܠܐ ܡܼܢ ܟܿܠܗ ܗܘܼܠܢܝܘܼܬܐ ܕܒܣܼܪܐ. ܘܢܕܟܐ ܪ̈ܓܫܝܢ ܘܢܩܕܫ ܗܕ̈ܡܝܢ. ܘܢܿܨܠܠ ܚܘܼܫ̈ܒܝܢ. ܘܢܬܚܕܬ ܒܪܘܼܚܐ. ܘܢܙܕܗܐ ܒܢܦܫܐ. ܘܢ݀ܬܓܡܪ ܒܝܕܥܬܐ. ܘܟܿܠ ܟܘܿܠܢܐܝܬ ܠܐ ܢܿܫܒܘܩ ܒܢ ܡܢܿܬܐ ܡܕܡ ܡܼܢ ܐܪ̈ܥܢܝܬܐ. ܐܠܐ ܕܠܥܼܠ ܢܒܼܥܐ. ܕܠܥܼܠ ܢ݀ܬܪܥܐ. ܠܥܼܠ ܢܿܣܩ. ܘܠܥܼܠ ܡܼܢ ܟܿܠ ܚܘܼܫܒܐ ܘܪܦܼܬܐ ܘܙܘܥܐ ܢܿܗܘܐ. ܐܝܿܟܢ ܕܢ݀ܫܟܚ ܘܢ݀ܬܡܨܐ ܘܢܕܪܟ ܐܦܢ ܩܠܝܼܠ ܘܣܿܓܝܼ ܒܨܝܼܪܐܝܬ ܘܒܗܘܼܪܐܝܼܬ ܕܥܠ ܥ݀ܠܡܐ ܕܥܬܝܕ ܢܡܠܠ. ܘܢܚܘܐ ܘܢ݀ܫܡܥ ܘܢܣܼܬܿܟܠ. ܟܕ ܓܥܿܝܢܢ ܘܡܬܼܟܫܦܝܼܢܢ ܠܡܪܢ ܛܒܿܐ ܘܐܠܗܢ ܒܣܝܼܡܐ ܘܡܪܚܡܢܐ ܘܪܚܿܡ ܒܢܝ̈ܢܫܐ. ܕܢܦܼܬܚ ܥܝ̈ܢܝ ܠܒ̈ܘܬܢ. ܘܢܢܗܪ ܚܘܼܫ̈ܒܝܢ ܘܢܕܟܐ ܪܥܝܢܢ܆ ܐܝܿܟܢܐ ܕܢܿܬܡܨܐ ܠܡܕܪܟܘܼ ܣܘܼܟ̈ܠܐ ܪ̈ܘܼܚܢܐ ܡܒܕ̈ܩܝ ܥܠ ܟܣܝ̈ܬܐ ܘܓܢܝܼܙ̈ܬܐ ܘܐ̱ܪ̈ܙܐ ܫܒ̈ܝܼܚܐ ܕܥܿܠܡܗ ܚܼܕܬܐ ܟܕ ܐܡܿܪܝܢܢ܀ ܡܪܐ ܛܒܿܐ ܘܒܪܘܼܝܐ ܥܬܝܼܪܐ ܘܥܒܘܕܐ ܚܟܝܼ̱ܐ. ܐܝܼܬܝܐ ܡܬܘܡܝܐ ܕܡܼܢ ܥܿܠܡ. ܘܡܠܟ ܡ̈ܠܟܐ ܕܠܥܿܠܡܝܢ. ܐܠܗ ܐ̈ܠܗܝܢ ܘܡܪܐ ܡܪ̈ܘܢ. ܝܿܗܒ ܫܘܼܠܛܢܐ ܘܚܝܠܐ ܘܚܟܼܡܬܐ ܘܝܼܕܥܬܐ ܫܪܝܼܪܬܐ. ܐܢ̱ܬ ܗܼܘ ܕܡܼܢ ܥܿܠܡ ܘܐܡܝܼܢܐܝܬ ܘܠܥܿܠܡܝܢ. ܠܝܬ ܠܥܼܠ ܡܼܢܟ ܘܠܐ ܠܒܪ ܡܢܼܟ. ܘܠܐ ܣܛܪ ܡܢܼܟ. ܡܢܼܟ ܐܝܬܘܗܝ ܟܿܠ. ܘܒܟ ܩܿܐܡ ܟܿܠ. ܘܒܐܝܼܕ̈ܝܟ ܐܝܼܬܘ̄ ܟܿܠ. ܒܢ ܐܝܬܝܟ ܘܚܢܢ ܒܟ. ܘܟܿܣܝܼܬ ܡܼܢܢ ܒܝܕ ܚܫ̈ܝܢ ܠܐ ܟܝ̈ܢܝܐ ܒܢ̈ܬ ܬܪܥܝܬ݀ ܗܘܢ̈ܝܢ ܡܼܢ ܚܙܬܟ ܘܝܕܥܬܟ ܘܬܗܼܪܐ ܕܒܟ. ܐܢܬ ܡܪܢ ܡܪܐ ܟܿܠ ܕܗܼܘ ܐܝܼܬܘܗܝ ܘܗܿܘܐ. ܕܡܼܬܚܙܐ ܘܡܬܝܼܕܥ ܘܐܝܼܬܘܗܝ. ܗܼܒ ܘܫܟܢ ܠܢ ܥܒܼ̈ܕܝܟ ܒܪܝܼܬܟ ܘܥܒܕ ܐܝܼܕ̈ܝܟ܆ ܝܕܥܬܐ ܕܫܪܪܐ ܘܢܘܼܗܪܐ ܕܚܟܡܼܬܐ ܪܘܼܚܢܝܿܬܐ. ܘܠܒܐ ܕܟܝܐ ܘܡܕܥܐ ܙܗܝܐ ܘܩܕܝܼܫܐ. ܐܝܟܢܐ ܕܢܿܕܥ ܘܢܿܪܓܫ ܒܥܿܠܡܟ ܚܼܕܬܐ. ܕܥܬܝܼܕ ܐܢܬ ܕܬܘܪܬ ܠܟܿܠܗܘܿܢ ܢ݀ܛܪ̈ܝ ܦܘܼܩܕ̈ܢܝܟ. ܘܥܿܒܕ̈ܝ ܨܒܝܿܢܟ. ܘܓܿܡܪ̈ܝ ܢܿܡܘܼܣ̈ܝܟ. ܐܝܟܐ ܕܒܿܛܠ ܟܿܠ ܪܝܼܫ ܘܫܘܼܠܛܢ. ܘܥܒܕ ܟܿܠ ܐܘܚܕܢ. ܘܚܕ ܗܼܘ ܒܠܚܘܼܕܘܗܝ ܡܪܐ ܕܫܡܝ̈ܢܐ ܘܕܐܪ̈ܥܢܝܐ. ܐܝܟܐ ܕܫܿܪܝܐ ܫܟܝܼܢܬܐ ܡܪܢܝܿܝܬܐ. ܐܝܟܐ ܕܡܡܠܟܐ ܡܠܟܘܬܐ ܐܠܗܿܝܬܐ. ܐܝܟܐ ܕܡܬܓܠܝܐ ܟܐܢܘܼܬܐ ܥܙܝܼܙܬܐ. ܐܝܟܐ ܕܗܼܝ ܒܠܚܘܼܕܝܗܿ ܡܣܬܓܕܐ ܘܡܫܼܬܒܚܐ ܘܡܬܼܪܡܪܡܐ ܐܝܼܬܘܼܬܐ



Page 106



ܡܬܘܼܡܝܬܐ ܘܥܠܡܝܼܢܝܿܬܐ. ܡܼܢ ܟܿܠܗܘܿܢ ܒܪ̈ܝܐ ܘܥܒܝܼܕ̈ܐ ܡܼܬܝܕܥ̈ܢܐ ܘܡܬܪ̈ܓܫܢܐ ܘܒܪ̈ܝܬܐ ܟܿܠܗܝܢ. ܛܒܿ ܣܿܓܝܼ ܘܠܥܼܠ ܡܼܢ ܡܠܼܬܐ ܐܥܬܪܗ ܠܓܢܼܣܐ ܐ̱ܢܫܝܐ ܒܫܘܼܟ̈ܢܐ ܘܡܘܗܒ̈ܬܐ ܪ̈ܘܪܒܬܐ ܥܕܡܐ ܠܐܝܟܐ ܕܥܒܼܕܗ ܒܨܠܡܗ ܘܒܕܡܘܼܬܗ. ܐܘ̃ ܠܬܼܗܪܐ ܪܒܐ ܕܠܐ ܡܼܬܡܠܠ. ܐ̱ܪܙܐ ܬܗܝܼܪܐ ܕܠܐ ܡܼܬܦܫܩ. ܕܢܗܼܘܐ ܥܒܼܕܐ ܥܒܝܼܕܐ ܒܪܝܐ ܓܒܝܼܠ ܡܼܢ ܛܝܼܢܐ܆ ܒܕܡܘܼܬ ܡܪܐ ܘܥܒܘܕܐ ܘܒܪܘܝܐ ܘܡܬܩܢܢܐ. ܐܝܼܬܘ̄ ܕܝܢ ܒܨܠܡܗ ܕܒܪܘܝܐ ܘܥܒܘܕܐ ܗܼܘ ܒܪܝܐ ܘܥܒܝܼܕܐ. ܒܝܕ ܗܘܢܐ ܗܿܢܐ ܪܒܐ ܘܬܗܝܼܪܐ ܕܣܼܡ ܒܗ ܡܪܐ ܛܒܿܐ ܚܟܝܼܡܐ. ܕܒܕܡܘܼܬ ܡܪܗ ܘܒܪܘܝܗ ܠܐ ܡܬܼܦܫܩ ܘܠܐ ܡܣܼܬܝܟ ܘܠܐ ܡܬܕܪܟ ܘܠܐ ܡܬܼܡܫܚ. ܪܘܝܼܚ ܡܼܢ ܥܿܠܡܐ. ܪܒ ܡܼܢ ܝܡܐ. ܪܡ ܡܼܢ ܟܿܠܗܘܿܢ ܫܡ̈ܝܐ. ܥܡܝܼܩ ܠܬܚܬ ܡܼܢ ܥܘܼܡ̈ܩܐ ܬܚ̈ܬܝܐ. ܢܗܝܪ ܡܼܢ ܫܡܼܫܐ. ܩܠܝܼܠ ܡܼܢ ܥܠܥܠܐ. ܪܗܝܼܒ ܡܼܢ ܪܘܼܚܐ. ܡܣܪܗܒ ܡܼܢ ܒܪܩܐ. ܠܐ ܡܣܝܟܐ ܠܗ ܟܿܠܗܿ ܒܪܝܬܐ. ܠܐ ܥ݀ܪܐ ܠܗ ܟܿܠܗ ܥܿܠܡܐ. ܠܐ ܡܬܬܚܕ ܠܐ ܡܬܠܒܟ ܠܐ ܡܬܐܣܪ ܠܐ ܡܼܬܡܫܚ. ܠܐ ܡܬܼܦܚ ܐܠܐ ܒܒܿܪܘܝܗ ܒܠܚܘܕ. ܕܐܝܬܘ̄ ܒܨܠܡܗ ܘܠܗ ܕ݀ܡܐ ܒܗܿܢܐ ܟܝܿܢܐ ܬܗܝܼܪܐ ܘܪܘܼܚܢܐ ܘܕܡܿܐ ܠܐܠܗܐ. ܕܣܡ ܒܢ ܒܪܘܝܐ ܕܥܒܕܢ ܒܨܠܡܗ. ܒܗ ܗܿܐ ܣܿܠܩܝܼܢܢ ܘܡܡܪܚܝܼܢܢ ܠܡܥܩܒܘܼ ܘܠܡܒܼܥܐ ܘܠܡܬܪܥܝܘܼ ܗܿܠܝܢ ܕܠܥܼܠ ܡܼܢܢ. ܘܗܿܠܝܢ ܕܟܣ̈ܝܢ ܘܓܢܝܼܙܢ ܘܣܬܝܪ̈ܢ. ܡܼܢ ܡܕ̈ܥܝܢ ܘܚܘܼܫ̈ܒܝܢ ܘܡܛ݀ܠ ܕܥܒܝܼܕ ܒܨܠܼܡ ܡܪܝܗ. ܘܡܙܝܢ ܘܡܚܙܩ ܒܗܿܢ ܫܡܐ ܡܪܢܝܐ ܘܕܡܘܬܐ ܐܠܗܝܬܐ ܕܐܝܼܬܘܼܬܐ ܡܬܘܡܝܬܐ. ܗܿܐ ܛ݀ܐܣ ܘܡܬܬܪܝܼܡ. ܦܿܪܚ ܘܡܬܟܪܟ ܒܟܿܠܦܢܝ̈ܢ ܘܒܟܿܠ ܥܡܡ̈ܝܢ. ܣܿܠܩ ܘܡܬܼܥܠܐ ܠܥܼܠ ܡܼܢ ܟܿܠ ܪ̈ܘܡܝܼܢ ܘܡܼܬܡܛܐ ܠܟܿܠ ܥܿܠܡܝܢ ܘܡܐܨܕ ܒܟܿܠ ܣܘܦ̈ܝܢ. ܡܬܼܥܢܐ ܘܕܪܫ ܥܡ ܟܿܠ ܡܠܟܘ̈ܢ ܘܫܘܼܠܛܢ ܘܡܪ̈ܘܢ. ܡܛ݀ܠ ܕܨܠܡܗܿ ܗܼܘ ܪܒܐ ܕܐܝܼܬܘܼܬܐ. ܡܡܪܚ ܘܠܐ ܡܼܬܬܟܼܣ. ܣܿܠܩ ܘܡܼܬܥܠܐ ܘܠܐ ܡܼܬܟܠܐ. ܡܥܩܒ ܘܡܒܚܢ ܘܠܐ ܡܬܼܥܨܐ. ܒܿܥܐ ܘܡܫܼܟܚ ܫܿܐܠ ܘܢ݀ܣܒ. ܘܥܒܪ ܒܚܐܦܗ ܠܐ ܡܬܥܘܟܢܐ. ܘܒܪܗܛܗ ܩܠܝܼܠ ܡܼܢ ܒܪܩܐ ܥܕܡܐ ܕܡܼܬܡܢܥ ܠܘܥܕܡܐ ܕܫܟܝܼܢܬܐ ܡܪܢܝܬܐ ܕܐܝܼܬܘܼܬܐ ܡܬܘܼܡܝܬܐ ܕܒܪܬܗ ܒܨܠܡܗܿ ܘܕܡܘܼܬܗܿ. ܘܫܟܢܬ݀ ܠܗ ܗܿܢܐ ܫܘܼܠܛܢܐ ܪܒܐ ܘܠܒܝܼܒܘܬܐ ܡܬܗܪܬ݀ ܥܠ̈ܡܐ. ܘܡܩܝܼܡܬ݀ ܒܒܘܼܠܗܝܐ ܠܚܝܠ̈ܘܬܐ ܕܠܐ ܓܫܘܼܡ ܕܫܡܝ̈ܢܐ ܟܕ ܚܿܙܝܢ ܠܥܒܼܕܐ ܥܒܝܼܕܐ ܫܿܪܐܼ ܒܩܘܼܠܥܐ ܕܫܘܼܪ ܘܣܠܼܩ ܠܥܼܠ ܡܼܢ ܪ̈ܘܡܝܗܘܢ. ܘܥܒܼܪ ܥܠ ܟܿܠܗܘܢ [ܬܓܡ̈ܝܗܘܢ ܘܐܬܥܠܝ ܠܥܠ ܡܼܢ ܟܠܗܘܢ] ܛܟܼܣ̈ܝܗܘܢ. ܘܠܐ ܢܚ ܘܠܐ ܫܟܢ ܘܠܐ ܐܬܼܟܠܝܼ ܡܼܢ ܚܐܦܐ ܕܪܗܛܗ. ܩܠܝܼܠ ܡܼܢ ܒܪܩܐ ܥܕܡܐ ܕܡܢܥ ܠܘܥܕܐ ܕܣܟܐ ܡܣܝܟ ܟܿܠ ܒܠܐ ܡܣܝܟܘܼܬܗ. ܬܡܿܢ ܐܬܼܩܦܝܬ݀ ܐܠܼܦܗ ܕܗܘܢܐ ܨܿܠܡ ܡܪܗ. ܒܠܡܐܢܗܿ ܡܫܝܢܐ ܕܡܪܘܬܐ. ܡܪܬ݀ ܟܿܠܥܿܠܡܝܢ. ܥܠ ܠܡܕܝܢܬ݀ ܡܠܟܘܼܬܐ ܡܪܐܢܿܝܬܐ. ܡܼܛܐ ܠܒܐܪܬ݀ ܥܿܠܡ ܐܚܝܼܕܬ݀ ܟ݀ܠܥ̈ܠܡܝܢ. ܐܬܓܘܝܼ ܠܒܝܬ ܓܙ̈ܐ ܡ̈ܠܟܝܐ



Page 107



ܕܡܒܘܥ ܟܝܿܢܗ. ܐܫܼܬܘܝܼ ܠܡܥܼܠ ܠܩܝܛܘܢ ܡܠܟܐ ܕܡܼܢ ܥܿܠܡ. ܩܡ ܩܕܡ ܡܘܬܒܐ ܕܐܚܝܼܕ ܟܿܠ ܫܘܼܠܛܢ. ܘܐܬܼܩܪܒ ܟܕ ܣܿܓܝܼ. ܐܨܕ ܟܕ ܪܥܿܐ. ܐܬܼܒܩܝܼ ܒܟܘܼܪܣܝܐ ܡܫܒܚܐ ܕܡܠܟ ܡܠ̈ܟܐ. ܓܢܝܼܙ ܡܼܢ ܟܿܠ ܗܘܢ̈ܝܢ ܕܫܡܝ̈ܢܐ ܘܕܐܪ̈ܥܢܝܐ. ܐܘܕܝܼ ܘܫܒܚ ܩܠܣ ܘܪܡܪܡ. ܒܪܟ ܘܗܠܠ. ܟܕ ܡܝܒܒ ܘܩ݀ܥܐ ܒܦܘܼܡܐ ܠܐ ܓܫܝܼܡܐ. ܘܡܙܥܼܩ ܒܠܫܢܐ ܠܐ ܒܣܼܪܢܐ. ܕܡܐ ܡܫܒܚ ܫܡܟ ܡܪܢ. ܘܬܡܝܼܗܝܢ ܥܒܿܕ̈ܝܟ ܠܐ ܡܬܼܕܪ̈ܟܢܐ. ܫܘܼܒܚܐ ܠܐܝܼܬܘܼܬܟ ܣܓܕܬܐ ܠܡܪܘܬܟ. ܬܘܕܝܼܬܐ ܠܐܠܗܘܼܬܟ. ܕܐܝܿܟܢ ܒܪܝܬܢܝ ܘܬܼܩܢܼܬܢܝ ܒܦܓܪܐ ܙܥܘܿܪܐ ܘܡܣܝܟܐ ܕܬܠܬ ܐܡܝ̈ܝܢ. ܠܝ ܕܠܐ ܣܝܟܢܝ ܥ݀ܠܡܐ ܘܟܿܠܗܝܢ ܒܪ̈ܝܬܐ. ܘܐܝܟܢܐ ܕܠܐ ܚܣܡ ܝܩܪܬܢܝ ܘܐܘܪܒܬܢܝ ܥܕܡܐ ܠܐܝܟܐ ܕܥܒܼܕܬܢܝ ܒܨܠܡܟ ܘܕܡܘܼܬܟ. ܕܐܗܼܘܐ ܫܠܝܼܛ ܒܝܬܝ ܘܡܨܛܒܐ ܐܢܼܐ ܒܚܐܪܘܼܬܝ ܘܕܪܐ ܐܢܼܐ ܠܟܿܠ ܦܢ̈ܝܢ܆ ܘܡܬܟܪܟ ܐܢܼܐ ܒܟܿܠ ܣܘܼܦ̈ܝܢ. ܘܡܬܥܠܐ ܐܢܼܐ ܠܥܼܠ ܡܼܢ ܟܿܠ ܛܟܼܣ̈ܝܢ. ܘܬܐܓܡ̈ܝܢ ܕܚܝ̈ܠܘܬܐ. ܓܢܝܼ̈ܙܐ ܕܠܥܼܠ. ܟܕ ܗܿܝܟܠ ܦܓܪܝ ܫܿܪܐܼ ܘܩܿܐܡ ܥܠ ܩܩܠܬܐ ܐܡܗ. ܘܬܘܼܒ ܬܗܼܪܐ ܕܠܐ ܡܬܼܦܫܩ. ܕܟܕ ܒܟܿܠܗܘܢ ܣܘܦ̈ܐ ܘܦܢܝ̈ܬܐ. ܘܪ̈ܘܡܐ ܘܥܘܼܡ̈ܩܐ ܠܐ ܡܬܡܫܚ̈ܢܐ ܘܐܬܪ̈ܘܬܐ ܓܢܝܼܙ̈ܐ ܘܠܐ ܡܬܕܪ̈ܟܢܐ ܕܪ̈ܘܼܚܢܐ. ܡܬܟܪܟ ܐܢܼܐ ܘܥ݀ܒܪ ܐܢܼܐ ܘܡܬܡܛܢܐ ܘܚܿܙܐ ܐܢܼܐ ܘܡܼܬܒܩܐ ܐܢܼܐ ܒܗ ܟܕ ܒܗ ܒܥܦܪܝ ܫܝܼܛܐ ܫܿܪܐ ܐܢܼܐ ܘܥ݀ܡܪ ܐܢܼܐ ܕܠܐ ܫܘܼܢܝ ܘܕܠܐ ܦܣܩܐ.. ܘܟܡܐ ܐܡܼܪ ܘܐܥܩܒ ܥܠ ܠܐ ܡܬܼܡܠܠܢܐ. ܘܐܝܿܟܢܐ ܕܡܪܗ ܠܐ ܡܬܼܕܪܟ. ܘܠܐ ܣܟ ܡܬܼܥܩܒ܆ ܐܦܠܐ ܗܼܘ ܥܒܝܼܕܐ ܐܝܟ ܨܠܡܗ ܘܕܡܿܐ ܠܒܪܘܼܝܗ ܣܟ ܡܬܼܦܫܩ. ܘܐܢ ܗܿܫܐ ܕܥܕܟܝܠ ܫܿܪܐ ܘܐܝܬܘ̄ ܗܘܢܢ ܗܿܢܐ ܨܠܡ ܐܠܗܐ ܒܦܓܪܐ ܗܿܢܐ ܝܩܝܼܪܐ ܘܡܥܟܪܢܐ ܐܡܝܼܢܐܝܬ ܡܬܬܢܢ ܡܼܢ ܗܘܡܬܚܫܟ. ܒܝܕ ܚܫ̈ܐ ܫܟܝܼܪ̈ܐ ܕܡܒܥ ܘܡܿܨܐܼܐ ܠܕܟܝܘܼܬܗ ܕܨܠܡܐ ܡܠܟܝܐ. ܘܐܡܝܼܢܐܝܬ ܡܬܼܠܙܙ ܡܼܢ ܥܒܝܘܼܬܗ ܘܡܬܼܢܬܥ ܡܼܢ ܝܩܝܼܪܘܼܬܗ. ܗ̣ܿܢ ܩܠܝܼܠ ܘܛ݀ܐܣ ܘܣܿܠܩ ܘܡܬܼܥܠܐ ܟܕ ܠܐ ܫܟܢ ܘܠܐ ܡܬܠܒܟ ܘܠܐ ܡܩܘܐ ܘܠܐ ܡܟܬܪ ܥܕܡܐ ܕܡܬܼܡܛܐ ܠܗ ܠܘܥܕܐ ܕܣܿܟܐ ܕܟܿܠ ܣܟ̈ܝܢ܆ ܘܐܚܝܼܕ ܟܿܠ ܣܘܦ̈ܝܢ. ܡܕܝܢ ܒܬܪ ܚܘܼܕܬܐ ܪܒܐ ܘܡܪܢܝܐ ܕܟܿܠܗ ܓܘܐ ܕܫܡܝ̈ܢܐ ܘܕܐܪ̈ܥܢܝܐ. ܟܕ ܡܫܼܬܩܠܐ ܗܕܐ ܟܿܠܗ ܗܘܼܠܢܝܘܼܬܐ ܘܬܐܛܪܢܘܼܬܐ ܡܼܢ ܡܨܥܬܐ ܘܡܼܬܩܛܢܐ ܗܿܕܐ ܥܒܝܘܼܬܐ ܘܡܨܛܠܠܐ ܗܿܕܐ ܕܠܝܼܚܘܼܬܐ ܕܦܓܪܐ܆ ܘܡܬܼܬܪܝܼܡ ܛܠܼܠܐ ܕܓܘܼܫܡܐ ܝܩܝܼܪܐ. ܘܡܼܬܚܕܬ ܘܗܿܘܐ ܫܦܝܐ ܘܡܨܠܠܐ ܢܩܕܐ ܕܟܝܐ ܩܠܝܼܠܐ ܩܛܝܼܢܐ. ܪܘܚܢܝܐ ܢܗܝܼܪܐ ܟܿܠܗ ܟܝܿܢܐ ܕܒܪܢܫܐ. ܐܝܢܐ ܥ݀ܠܡܐ ܡܕܝܢ ܡܿܨܐܼ ܕܢܣܝܟ ܠܗܘܢܐ ܡܥܠܝܐ ܨܠܡܗܿ ܪܒܐ ܕܐܠܗܘܼܬܐ. ܠܝܬ ܠܡܐܡܪ ܘܠܐ ܠܡܦܫܩܘܼ ܘܠܐ ܠܡܣܝܟܘܼ ܫܪܒܗ ܘܟܝܿܢܗ ܘܒܪܝܼܬܗ ܕܗܿܢܐ ܟܝܿܢܐ ܡܥܠܝܐ ܨܠܡ ܡܪܗ.. ܗܿܫܐ ܢܐܨܕ ܚܟܝܼܡܐܝܼܬ ܘܢܬܒܝܢ ܣܟܘܼܠܬܢܐܝܼܬ ܟܕ ܟܢܝܼܫܢ ܚܘܼܫ̈ܒܝܢ ܡܼܢ ܦܗܼܝܐ ܘܡܪ̈ܢܝܬܐ ܨܠܡ ܡܪܗ.. ܗܿܫܐ ܢܐܨܕ ܚܟܝܼܡܐܝܼܬ ܘܢܬܒܝܢ ܣܟܘܼܠܬܢܐܝܼܬ ܟܕ ܟܢܝܼܫܢ ܚܘܼܫ̈ܒܝܢ ܡܼܢ ܦܗܼܝܐ ܘܡܪ̈ܢܝܬܐ ܘܡܼܢ ܟܠ



Page 108



ܥܘܼܗܕܢ ܕܒܥܿܠܡܐ.. ܗܿܢܐ ܟܝ ܟܝܿܢܐ ܡܥܠܝܐ ܘܠܐ ܡܣܼܬܝܟܢܐ ܕܗܘܢܐ ܕܒܪܢܫܐ ܕܐܝܬܘ̄ ܨܠܡܗ ܕܒܪܘܝܐ ܚܟܝܼܡܐ. ܘܐܝܟ ܕܡܘܼܬܗ ܠܐ ܡܬܼܦܫܩܢܝܼܬܐ. ܐܝܟܐ ܟܝ ܥܬܝܼܕ ܕܢܥܼܡܪ ܘܢܗܼܘܐ ܢܕܝܪ ܒܬܪ ܚܘܕܬܐ ܓܘܢܝܐ. ܘܓܗܿܝܬܐ ܕܡܼܢ ܝܩܝܼܪܘܼܬܐ ܘܚܫ̈ܐ ܕܦܓܪܐ ܚܫܘܿܫܐ. ܕܗܿܐ ܗܿܫܐ ܟܕ ܥܕܟܝܠ ܒܗ ܫܿܪܐܼ. ܠܐ ܡܣܼܬܝܟ ܘܠܐ ܡܬܥܪܐ. ܡܕܝܢ ܗܿܝܕܝܟ ܐܝܟܐ ܡܣܼܬܝܟ ܘܐܝܟ ܡܬܼܥܪܐ. ܘܐܢ ܢܐܡܪ ܐ̱ܢܫ ܒܥܿܠܡܐ ܠܐ ܡܼܬܚܙܝܢܐ ܕܪ̈ܘܼܚܢܐ܆ ܬܡܿܢ ܥܿܡܪ ܗܘܢܐ ܘܡܕܝܪ. ܗܿܐ ܢܣܝܼܢܢ ܘܝܕܥܝܼܢܢ ܘܡܫܪܪܝܢܢ ܟܿܠܚܕ ܡܢܢ ܒܩܢܘܼ̱ܗ. ܕܐܦܠܐ ܗܿܫܐ ܟܕ ܥܕܟܝܠ ܡܥܪܙܠ ܥܡ ܦܓܪܐ ܡܣܝܟܐ ܘܝܩܝܼܪܐ ܡܨܝܐ ܕܢܣܼܬܝܟ ܘܢܼܬܥܪܐ ܒܥܿܠܡܐ ܠܐ ܡܬܼܚܙܝܢܐ ܕܪ̈ܘܼܚܢܐ. ܘܟܕ ܦܿܪܚ ܒܩܠܝܼܠܘܼܬܗ ܘܡܬܡܛܐ ܠܬܡܿܢ܆ ܠܐ ܢ݀ܐܚ ܘܠܐ ܫܿܛܢ ܘܠܐ ܡܬܟܠܐ ܘܠܐ ܡܬܠܒܟ ܐܠܐ ܩ݀ܠܛ ܘܫܘܪ ܘܥ݀ܒܪ ܟܕ ܣܿܠܩ ܘܡܬܼܥܠܐ ܥܕܡܐ ܕܡܿܛܐ ܠܗܿܘ ܬܚܘܼܡܐ ܠܐ ܡܬܼܥܒܪܢܐ. ܕܐܝܼܬܘܼܬܐ ܠܐ ܡܬܕܪܟܢܝܬܐ ܬܡܿܢ ܡܬܼܦܓܕ ܘܡܬܼܟܠܐ ܚܐܦܐ ܩܠܝܼܠܐ ܘܠܐ ܡܬܼܠܒܟܢܐ. ܘܐܟܙܢܐ ܕܝܡܐ ܡܬܼܡܚܫܠ ܘܡܼܬܥܪܡ ܘܡܬܬܪܝܼܡܝܢ ܓܠ̈ܠܘܗܝ ܘܠܐ ܡܨܝܐ ܕܢܬܼܟܠܘܢ ܐܘܿ ܢܬܼܠܒܟܘܢ. ܟܕ ܕܝܢ ܡܬܼܡܛܝܢ ܠܣܘܦܐ ܕܐܝܼܬܘ̄ ܚܠܐ ܕܥܠ ܣܦܼܬܗ ܕܝܡܐ ܕܣܝܼܡ ܐܝܟ ܬܚܘܼܡܐ ܠܐ ܡܼܬܥܒܪܢܐ. ܬܡܿܢ ܡܬܦܓܕܝܢ ܘܡܬܟܠܝܢ ܓܠ̈ܠܐ ܬܩܝܼܦ̈ܐ ܘܗܿܦܟܝܢ ܠܒܣܼܬܪܗܘܢ. ܗܟܘܬ ܐܦ ܗܘܢܐ ܩܠܝܼܠܐ ܨܠܡ ܪܒܘܼܬܐ ܟܕ ܡܼܬܡܚܫܠ ܘܡܬܼܥܪܡ ܒܟܿܗܘܿܢ ܓܠ̈ܠܝ ܥܠ݀ܡܐ ܕܡܬܚܙܝ̈ܢܐ. ܘܛܟܣ̈ܝ ܥ݀ܠܡܐ ܕܪ̈ܘܼܚܢܐ. ܥܠ ܟܿܠܗܘܿܢ ܛ݀ܐܣ ܘܥܿܒܪ ܘܠܐ ܡܩܘܐ ܘܠܐ ܡܬܟܠܐ ܥܕܡܐ ܕܦܿܓܥ ܘܡܬܼܡܛܐ ܠܬܚܘܼܡܐ ܪܒܐ܆ ܕܐܝܼܬܘ̄ ܚܘܼܫܒܐ ܕܥܠ ܐܝܼܬܘܼܬܐ ܡܬܘܼܡܝܬܐ. ܬܡܿܢ ܡܬܦܓܕ ܘܡܬܒܠ ܘܡܬܬܟܣ. ܘܬܘܼܒ ܠܐ ܫܠܝܼܛ ܠܡܦܼܣܥ. ܗܿܫܐ ܕܝܢ ܐܫܼܬܪܪܢܢ ܟܿܠܢ ܡܼܢ ܗܿܠܝܢ ܟ݀ܠܗܝܢ ܬܚܘܝ̈ܬܐ ܡܦܝܼܣܢܝ̈ܬܐ ܕܟܿܠܚܕ ܡܼܢܢ ܒܩܢܘܼܡܗ ܢܣܒ ܢܣܝܢܗܝܢ ܘܝ݀ܕܥ ܠܗܝܢ ܚܬܝܼܬܐܝܬ. ܕܠܘ ܥ݀ܠܡܐ ܠܐ ܡܼܬܚܙܝܢܐ ܕܪ̈ܘܼܚܢܐ ܕܐܝܼܬܘ̄ ܗܿܫܐ. ܐܝܼܬܘ̄ ܥ݀ܠܡܐ ܚܼܕܬܐ ܕܥܬܝܼܕܝܢ ܠܡܐܪܬ݀ ܙܕܝܼܩ̈ܐ ܕܐܚܼܒܘ ܠܡܪܗܘܢ ܘܢܼܛܪܘ ܦܘܼܩܕ̈ܢܘܗܝ. ܘܥܠܗܿܝ ܡܬܼܩܪܐ ܚܼܕܬܐ ܕܠܘ ܥܬܝܼܩܐ [ܗܘ ܐܝܟ ܗܢܐ ܕܝܠܢ. ܘܐܝܟ ܥ݀ܠܡܐ ܕܪ̈ܘܚܢܐ. ܘܐܦ ܠܘ ܥܬܝܩܐ] ܡܬܼܩܪܐ. ܐܠܐ ܐܝܬܘ̄ ܫܪܝܪܐܝܼܬ ܒܪܡ ܥܕܟܝܠ ܠܐ ܐܬܝܼܕܥ. ܐܘܿ ܐܬܓܠܼ ܛܟܣܼܗ ܠܒܪ̈ܝܐ. ܒܗܼܿܝ ܕܥܝܢܐ ܠܐ ܚܙܬܗ ܘܐܕܢܐ ܠܐ ܫܡܥܼܬܗ. ܘܒܚܘܼܫܒܐ ܠܐ ܐܬܬܙܝܼܥ ܘܣܠܼܩ ܥܠ ܠܒܐ. ܒܚܘܕܬܐ ܕܝܢ ܕܟܿܠ ܡܬܓܠܐ ܘܡܼܬܝܕܥ ܘܡܬܦܬܼܚ ܬܪܥܗ. ܘܥܠܗܿܝ ܡܬܼܩܪܐ ܥ݀ܠܡܐ ܚܼܕܬܐ ܕܚܼܕܬܐܝܬ ܡܬܝܼܕܥ ܘܡܩܒܿܠ ܥ݀ܡܘܼܪ̈ܐ. ܘܐܢ ܬܘܼܒ ܢܐܡܪ ܐܢܫ. ܕܚܝܠ̈ܘܬܐ ܪ̈ܘܚܢܐ ܕܒܫܡܿܝܐ ܐܘܟܝܼܬ ܒܥܿܠܡܐ ܠܐ ܡܬܼܚܙܝܢܐ܆ ܐܪܐ܆ ܠܘ ܗܘ̈ܢܐ ܐܢܘܢ ܩܛܝܼܢ̈ܐ ܘܫܦ̈ܝܐ ܘܢܗܝܼܪ̈ܐ܆ ܘܒܗܿܝ ܕܠܐ ܡܥܪܙܠܝܢ ܥܡ ܓܘܼܫ̈ܡܐ ܥܒ̈ܝܐ ܝܬܝܪ ܢܨܝܼܚܝܢ



Page 109



ܒܪܘܼܚܢܘܬܐ ܘܢܩܕܘܼܬܐ ܘܒܟܝܿܢܗܘܢ ܟܬܪ ܕܟܝ̈ܐ ܘܡܨ̈ܠܠܐ܆ ܘܐܪܐ ܡܬܦܼܫܛ ܗܘܢܗܘܿܢ ܐܝܟ ܗܿܢܐ ܕܝܼܠܢ ܘܬܘܼܒ ܝܬܝܪ ܣܓܝ. ܒܗܿܝ ܕܠܐ ܐܬܬܚܫܟ ܡܼܢ ܦܓܪܐ. ܐܝܢܘ ܟܝ ܡܕܝܢ ܐܬܪܐ ܕܗܿܠܝܢ܀ ܥ݀ܠܡܐ ܗܿܢܐ. ܚܕܐ ܗܿܝ ܡܠܟܘܼܬܐ. ܐܠܐ ܐܝܬ ܒܗܿ ܪ̈ܒܝ ܚܝ̈ܠܘܬܐ ܘܕܝܿ̈ܢܐ ܘܡܕܒܪ̈ܢܐ ܕܠܥܼܠ ܠܘܬ ܕܡܠܟܐ ܩܿܝܡܝܢ. ܘܥܡܗ ܐܡܝܼܢܐܝܼܬ ܡܬܼܐܪܙܝܢ. ܘܐܚܪ̈ܢܐ ܪ̈ܫܢܐ ܘܪܘܪ̈ܒܢܐ ܕܡܐܟܝܢ ܡܼܢ ܗܿܢܘܢ. ܐܠܐ ܘܩܪܝܼܒܝܢ ܠܘܥܕܗ ܕܡܠܟܐ. ܒܪܡ ܠܘ ܐܝܟ ܩܕܡ̈ܝܐܘܐܚܪ̈ܢܐ܆ ܪ̈ܫܝ ܐ̈ܠܦܐ ܘܪ̈ܫܝ ܓܘܼܕ̈ܐ. ܒܿܬܪ ܗܿܠܝܢ. ܘܚܝ̈ܠܘܬܐ ܘܦ̈ܠܚܐ. ܬܘܼܒ ܠܬܼܚܬ. ܘܡܫܡ̈ܫܢܐ ܘܥܒܼ̈ܕܐ. ܬܘܼܒ ܠܟܐ. ܘܐܝܠܝܢ ܕܐܝܼܬ ܠܗܘܿܢ ܣܘܼܥܪ̈ܢܐ ܘܡܼܬܩܪܒܝܢ ܠܕܝܿܢ̈ܐ. ܬܘܼܒ ܠܗܠ܆ ܘܐܚܪ̈ܢܐ ܣܿܓܝ̈ܐܐ ܕܡܛܟܣܝܢ ܥܠ ܬܫܡܫ̈ܬܐ ܘܣܘܥܪ̈ܢܐ ܣܿܓܝ̈ܐܐ. ܒܝܬ ܢܚܬܘܡ̈ܐ ܘܡܝܓܝܪ̈ܣܐ ܥܠ ܐܘܨܪ̈ܐ ܘܒܝܬ ܠܚܡܐ ܘܚܡܪܐ. ܐ̱ܚܪ̈ܢܐ ܡܗܝܡܢܝܼܢ ܥܠ ܒܝܬ ܓܙ̈ܐ ܕܡܠܟܘܼܬܐ. ܐܚܪ̈ܢܐ ܥܠ ܒܝܬ ܪ̈ܟܫܐ. ܐܚܪ̈ܢܐ ܥܠ ܪ̈ܡܟܐ ܘܒܩܪ̈ܐ ܘܥܢ̈ܬܐ. ܘܐܚܪ̈ܢܐ ܣܿܓܝ̈ܐܐ ܒܣܘܼܥܪ̈ܢܐ ܣܿܓܝ̈ܐܐ ܕܐܝܼܬ ܠܡ̈ܠܟܐ ܘܫܠ̈ܝܼܛܢܐ. ܘܟܿܠܗܘܢ ܒܒܝܬ ܡܠܟܘܬܐ ܐܝܼܬܝܗܘܢ. ܘܐܡܝܼܢܐܝܬ ܐܦ̈ܝ ܡܠܟܐ ܚܙܿܝܢ. ܘܡܼܢܗ ܚܐܝܼܝܼܢ. ܘܡܬܼܩܝܡܝܢ ܘܡܬܼܦܪܢܣܝܼܢ. ܗܿܟܢܐ ܣܒܼܪ ܥܠ ܥ݀ܠܡܐ ܚܼܕܬܐ. ܕܐܝܼܬ ܒܗ ܕܪ̈ܓܐ ܘܡܘܼܫܚ̈ܬܐ ܘܐܬܪ̈ܘܬܐ ܘܐܘܘ̈ܢܐ ܣܿܓܝ̈ܐܐ. ܘܟܿܠܚܕ ܡܼܢ ܛܟܼܣ̈ܐ ܕܡ̈ܠܝܼܠܐ. ܐܢ ܪ̈ܘܼܚܢܝܐ ܘܐܢ ܦܓܪ̈ܢܝܐ܆ ܐܝܼܬ ܠܗ ܕܘܼܟܬܐ ܝܼܕܝܼܥܬܐ ܕܫܘܿܐ ܠܗܿ. ܟܕ ܛܒܿ ܚܕ ܗܼܘ ܐܬܪܐ ܘܚܕܐ ܗܿܝ ܡܠܟܘܼܬܐ. ܐܠܐ ܐܝܼܬ ܒܗܿ ܕܪ̈ܓܐ ܘܡܘܼܫܚ̈ܬܐ ܕܠܐ ܡܢ̈ܝܢ. ܐܝܟܢܐ ܕܚܕ ܗܼܘ ܫܡܼܫܐ ܒܢܘܼܗܪܗ ܘܟܝܿܢܗ. ܐܠܐ ܟ݀ܠܚܕ ܡܼܢܢ ܠܦܘܬ݀ ܚܠܝܼܡܘܼܬܐ ܕܪܓܫܐ ܕܚܼܙܬܗ ܡܬܒܣܡ ܒܚܙܬܗ. ܘܐܝܠܝܢ ܕܓܠܝܼܙܝܢ ܡܼܢ ܚܙܼܬܐ. ܒܚܫܼܟܐ ܡܫܼܬܢܩܝܢ. ܗܟܘܬ ܘܐܝܠܝܢ ܕܓܠܝܼܙܝܢ ܡܼܢ ܚܙܼܬܐ ܪܘܼܚܢܿܝܬܐ ܕܐܝܼܬܝܗܿ ܬܐܘܪܝܐ ܕܥܠ ܐܝܬܘܬܐ ܡܪܢܝܿܬܐ. ܗܿܝ ܕܡܬܼܩܢܝܐ ܡܼܢ ܕܘܼܒܪ̈ܐ ܡܩ̈ܠܣܐ ܕܡܝܬܪܘܼܬܐ܆ ܡܫܼܬܢܩܝܢ ܒܚܫܼܟܐ ܕܠܐ ܝܕܥܬܐ. ܒܗܿܝ ܕܪܚܝܩܝܢ ܡܼܢ ܐܬܪܐ ܫܒܝܼܚܐ ܕܡܠܟܘܼܬܐ. ܘܐܚܝܼܕ ܬܪܥܐ ܕܚܝ̈ܐ ܒܐܦ̈ܝܗܘܢ. ܘܓܠܝܼܙܝܢ ܡܼܢ ܒܘܼܣܡܐ ܕܚܙܼܬܗ ܕܐܝܼܠܢܐ ܡܐܚܝܿܢܐ. ܘܡܼܢ ܗܢܝܼܐܘܼܬܐ ܕܦܐܪ̈ܘܗܝ ܪ̈ܓܝܓܐ ܘܠܐ ܡܣܼܬܒܥ̈ܢܐ.. ܗܿܫܐ ܕܝܢ ܕܐܫܼܬܪܪܢܢ ܕܡܼܢ ܟܿܠܦܪܘܣ ܥ݀ܠܡܐ ܐ̱ܚܪܢܐ ܚܼܕܬܐ ܣܼܛܪ ܡܼܢ ܗܿܘ ܠܐ ܡܼܬܚܙܝܢܐ ܕܪ̈ܘܼܚܢܐ. ܥܬܝܼܕܝܢ ܠܡܐܪܬ݀ ܙܕ̈ܝܩܐ. ܙ݀ܕܩ ܠܢ ܕܢܥܩܒ ܘܢܒܥܐ ܕܡܢܐ ܟܝ ܛܟܼܣܐ ܐܝܼܬ ܠܗ. ܘܐܝܿܢܘ ܢܝܼܫܗ ܘܐܝܿܕܐ ܗܿܝ ܬܫܡܫܬܗ. ܐܦܢ ܥܝܢܐ ܠܐ ܚܙܬܗ. ܘܠܐ ܥܕܢܐ ܫܡܼܥܬܗ. ܐܦܠܐ ܥܠ ܠܒܐ ܣܠܼܩ ܚܘܼܫܒܐ ܕܐܝܟܢܝܘܬܗ. ܐܠܐ ܘܿܠܐ ܠܢ ܕܢܥܩܒ ܘܢܕܥ ܐܝܠܝܢ ܕܡܨܝܐ ܠܟܝܿܢܢ ܕܢܕܪܟ ܘܢܕܥ ܡܼܢ ܐܝܠܝܢ ܕܒܥܿܠܡܐ ܚܼܕܬܐ ܗܘܝ̈ܢ ܘܡܫܼܬܡܫ̈ܢ. ܡܛ݀ܠ ܕܗܿܢܐ ܟܝܿܢܐ ܕܗܘܢܐ ܡܥܠܝܐ ܕܐܝܼܬ ܒܢ. ܕܐܝܼܬܘ̄ ܨܠܡܗܿ ܪܒܐ ܕܐܠܗܘܼܬܐ. ܗܘܼ



Page 110



ܡܡܪܚ ܘܒܿܨܐ ܘܡܥܩܒ ܘܡܫܼܟܚ ܗܿܠܝܢ. ܒܗܿܝ ܕܐܬܝܼܗܒ ܠܗ ܫܘܼܠܛܢܐ ܕܢܐܙܠ ܘܢܬܼܡܛܐ ܘܢܣܼܩ ܘܢܬܼܥܠܐ ܠܟܿܠ ܟܪ ܕܨܿܒܐ. ܘܐܢ ܡܬܼܕܟܐ ܡܢ ܬܐܛܪܢܘܼܬܗ ܕܦܓܪܐ ܕܥܿܡܪ ܒܗ. ܘܡܼܨܛܠܠ ܘܡܼܬܢܗܪ ܘܩܿܐܡ ܒܛܟܼܣܐ ܕܟܝܿܢܗ ܘܡܬܼܒܝܢ ܒܐܝܼܩܪܗ܆ ܠܝܬ ܡܕܡ ܒܫܡܿܝܐ ܘܒܐܪܥܐ ܕܟܿܣܐܼ ܡܢܼܗ. ܘܚܿܙܐ ܠܗ ܠܨܠܡܐ ܕܒܪܘܼܝܐ ܕܨܝܪ ܒܨܠܡܗ ܘܥ݀ܐܠ ܠܒܝܬ ܓܙܐ ܪܒܐ ܕܓܢܝܼܙܘܼܬܐ. ܘܡܦܩ ܣܝܼܡ̈ܬܐ ܪ̈ܘܼܚܢܝܬܐ. ܘܡܦܪܢܣ ܠ̈ܟܢܘܬܗ. ܢܿܣܝܡ ܒܿܠܐ ܘܢܟܢܫ ܚܘܼܫ̈ܒܝܢ ܗܿܪܟܐ. ܡܼܢ ܟܕ ܝܼܕܥܢܢ ܘܐܫܬܪܪܢܢ ܕܗܘܢܐ ܗܿܢܐ ܐܝܬܘܗܝ ܨܠܡܗ ܪܒܐ ܕܐܠܗܘܼܬܐ. ܠܐ ܡܣܼܬܝܟ ܘܠܐ ܡܬܥܪܐ ܒܕܘܼܟ. ܘܠܐ ܡܼܬܟܠܐ ܘܡܬܠܒܟ ܒܟܿܠܗ ܥ݀ܠܡܐ ܕܡܼܬܚܙܐ ܘܒܗܿܘ ܕܠܐ ܡܬܼܚܙܐ. ܒܗܿܝ ܕܣܿܓܝ ܪܒ ܡܼܢ ܥ݀ܠܡܐ. ܘܣܿܓܝܼ ܪܘܝܼܚ ܡܼܢ ܒܪܝܼܬܐ. ܘܪܡ ܘܡܥܠܝ ܡܼܢ ܡܫܘܼܚܬܐ. ܘܐܢ ܗܿܢܐ ܕܐܬܒܪܝ ܡܢܗܿ ܕܐܝܼܬܘܼܬܐ ܡܬܘܼܡܝܬܐ ܕܐܠܗܘܼܬܐ ܡܫܒܚܬܐ ܗܿܟܢ ܪܡ ܘܡܥܠܝ ܘܪܒ ܘܫܒܝܼܚ ܘܠܐ ܡܬܼܥܪܐ ܘܠܐ ܡܣܬܝܟ. ܗܼܝ ܡܪܘܬܐ ܣܓܝܕܬܐ ܟܡܐ ܠܟܡܐ ܪܡܐ ܘܡܥܠܝܐ ܘܪܒܐ ܘܫܒܝܼܚܐ ܘܠܐ ܡܣܝܟܝܼܢ ܠܗܿ ܥ̈ܠܡܐ. ܘܠܐ ܡܼܬܥܪܝܐ ܘܠܐ ܣܟ ܡܬܼܡܫܚܐ ܘܟܠ ܡܿܠܐ ܡܢܗܿ ܕܡܼܬܚܙܐ ܘܠܐ ܡܬܼܚܙܐ. ܕܐܬܝܕܥ ܥܕܡܐ ܠܗܿܫܐ ܘܕܡܬܝܼܕܥ ܗܿܫܐ ܘܥܬܝܕ ܕܢܬܼܝܕܥ ܒܿܬܪ ܚܘܕܬܐ ܐܡܼܬܝ ܕܡܼܬܓܠܝܐ ܓܡܝܼܪܘܬܐ ܕܫܘܼܡܠܝܐ. ܘܠܝܬ ܕܘܼܟܬܐ ܐܘܿ ܐܬܪܐ ܕܡܬܼ̇ܙܐ ܘܡܼܬܝܼܕܥ ܘܥܕܟܝܠ ܡܬܝܼܕܥ. ܕܠܐ ܡܿܠܐܼ ܡܢܼܗܿ ܕܐܠܗܘܼܬܐ ܡܫܒܚܬܐ. ܐܦܢ ܐܝܼܬ ܐܘܿ ܗܿܘܝܢ ܪ̈ܒܘ ܪ̈ܒܘܢ ܥܠ̈ܡܐ ܐܚܪ̈ܢܐ. ܘܟܿܠܚܕ ܚܕ ܡܢܼ̈ܘܢ ܢܗܼܘܐ ܪܒ ܣܿܓܝܼ ܘܪܘܝܼܚ ܡܼܢ ܥ݀ܠܡܐ ܗܿܢܐ ܕܓܘܼܫ̈ܡܐ ܕܡܬܼܚܙܐ ܘܡܼܢ ܥ݀ܠܡܐ ܕܪ̈ܘܼܚܢܐ ܕܠܐ ܡܬܼ̇ܙܐ܆ ܪ̈ܒܘ ܪ̈ܒܘܢ ܙܒ̈ܢܝܢ܆ ܥܕܟܝܠ ܙܥܘܪܝܢ ܘܠܐ ܡܣܝܟܝܢ ܠܐܝܼܬܘܼܬܐ ܡܪܢܝܿܬܐ ܘܠܝܬ ܡܕܡ ܠܥܠ ܡܼܢ ܐܝܬܘܼܬܐ. ܘܠܐ ܠܒܪ ܡܼܢ ܐܝܼܬܘܼܬܐ. ܘܠܐ ܣܼܛܪ ܡܼܢ ܐܝܼܬܘܼܬܐ. ܡܿܢ ܕܗܿܟܢ ܐܝܼܬܝܗܿ. ܘܠܝܬ ܡܕܡ ܠܒܪ ܡܢ ܐܠܗܐ. ܘܠܐ ܣܟ ܡܨܝܐ ܕܢܗܘܐ. ܠܡܢܐ ܦܿܗܝܢܢ ܣܪܝܼܩܐܝܬ ܘܡܼܬܕܘܕܝܼܢܢ ܒܗܪ̈ܓܐ ܘܚܘܫ̈ܒܐ ܕܠܐ ܩܘܡܐ. ܘܡܼܬܪܢܝܢܢ ܥܠ ܥ݀ܠܡܐ ܚܼܕܬܐ ܘܡܠܟܘܼܬܐ ܫܡܿܝܢܝܬܐ . ܘܐܚܪܝܢ ܡܕܡ ܐܝܼܬܝܗܿ ܣܛܪ ܡܼܢ ܐܠܗܐ. ܗܿܐ ܟܢܼܫ ܗܘܢܐ ܚܘܼܫ̈ܒܐ ܘܐܬܥܨܝܼ ܘܡܪܼܚ ܘܥܒܪ ܡܼܢ ܛܟܼܣܐ ܘܡܫܘܼ̇ܬܐ. ܘܓܼܠܐ ܣܬܝܪ̈ܬܐ ܘܒܕܩ ܟܣ̈ܝܬܐ. ܘܦܫܼܩ ܐ̱ܪܙܐ ܪܒܐ ܓܢܝܼܙܐ ܘܡܫܒܚܐ. ܘܐܫܠܡ ܒܟܬܒܐ ܡܕܡ ܪܒܐ ܕܠܐ ܡܦܼܣ ܘܠܐ ܫܠܝܼܛ ܗܘܼܐ ܠܡܫܠܡܘܼ ܒܟܬܒܐ. ܐܦܠܐ ܫܠܝܼܛ ܠܪܼܫܦܝ ܒܐܪܥܐ ܘܚ̈ܝܼܝܼ ܒܦܓܪ ܕܒܗܿܠܝܢ ܢܓܫܦܘܢ ܐܘܿ ܣܟ ܢܦܓܥܼܘܢ. ܐܠܐ ܘܐܦܢ ܢܚܼܙܘܢ ܘܢܩܼܪܘܢ ܐܝܠܝܢ ܕܕܐܝܟ ܗܿܟܢ ܐܢܘܢ܆ ܚܿܙܝܢ ܘܠܐ ܚܿܙܝܢ. ܩܿܪܝܢ ܘܠܐ



Page 111



ܡܼܬܒܝܢܝܼܢ. ܫܿܡܥܝܢ ܘܠܐ ܣܟ ܡܣܼܬܟܠܝܢ. ܒܗܿܝ ܕܡܥܒܝ ܠܒܼܗܘܢ. ܘܚܫܘܼܟܐ ܝܼܕܥܬܗܘܢ. ܡܢ ܚܫܘܼܟܘܼܬ ܚܫ̈ܐ ܫܟܝܼܪ̈ܐ ܕܥܠܼܘ ܓܕܫܢܐܝܼܬ ܥܠ ܟܝܿܢܐ ܫܦܝܐ ܘܕܟܝܐ. ܘܕܠܚܘܼܗܝ ܘܐܥܡܛܘܼܗܝ. ܐܝܠܝܢ ܕܝܢ ܕܚܠܝܼܡܝܼܢ ܒܪ̈ܓܫܝܗܘܢ. ܘܢܗܝܼܪܝܢ ܒܚܙܼܬܐ ܟܣܝܼܬܐ ܕܡܕ̈ܥܝܗܘܢ. ܢܐܬܘܢ ܘܢܬܗܓܘܢ ܘܢܬܼܒܣܡܘܢ ܡܼܢ ܦܬܘܼܪܐ ܗܿܢܐ ܪܘܼܚܢܝܐ ܕܐܬܩܢ ܡܙܡܢܢܐ ܫܝܼܛܐ ܘܨܪܝܼܟܐ. ܠܘ ܡܼܢ ܕܝܼܠܗ܆ ܐܠܐ ܡܼܢ ܒܝܬ ܓܙܐ ܥܬܝܼܪܐ ܕܡܪܗ. ܐܡܼܪܚ ܘܢܣܼܒ ܘܣܼܡ ܩܕܡ ܣܡ̈ܝܼܟܐ ܦܪ̈ܘܼܫܐ. ܚܘܼܒܐ ܕܢܫܼܠܐ ܠܐ ܝ݀ܕܥ. ܘܡܛ݀ܠ ܕܡܐܚܒ ܡܡܪܚ ܘܦܣܼܥ ܠܥܼܠ ܡܼܢ ܡܫܘܼ̇ܬܗ. ܐܟܡܐ ܕܐܒܘܒܐ ܕܙܡܪܐ. ܘܡܢܼ̈ܐ ܕܩܝܼܬܪܐ܆ ܡ̈ܐܢܐ ܫܚܝܼ̈ܡܐ ܐܝܼܬܝܗܘܢ. [ܩܘܠܣܐ ܕܝܢ ܘܬܫܒܘܼܚܬܐ ܕܙܡܪܐ ܘܩܝܬܪܘܕܐ ܐܝܬܝܗܘܢ.] ܗܟܘܬ݀ ܡܟܬܒܢܐ ܘܣܝܘܡܐ ܕܡܐܡܪܐ. ܠܘ ܕܝܼܠܗ ܗܼܘ ܩܘܼܠܣܐ. ܡܛܠ ܕܠܘ ܡܼܢ ܟܝܿܢܗ ܡܒܥ ܚܼܕܬ̈ܬܐ ܘܥܒܕ ܦܘܼܫ̈ܩܐ. ܐܠܐ ܡܼܢ ܡܪܗ ܕܟܝܿܢܐ ܡܩܒܠ. ܘܡܼܢ ܡܠܦܢܘ̈ܬܐ ܕܐܚܪ̈ܢܐ ܕܐܥܒܕ ܘܡܠܼܠ ܒܗܘܢ ܫܪܐ. ܡܬܚܝܠ ܘܥ݀ܬܪ ܘܡܦܪܢܣ ܠܐܚܪ̈ܢܐ. ܡܕܝܢ ܫܪܝܼܪܐܝܬ ܕܠܝܬ ܡܕܡ ܠܒܪ ܡܼܢ ܐܠܗܐ. ܘܠܐ ܣܛܪ ܡܼܢ ܐܠܗܐ. ܐܦܠܐ ܒܠܼܥܕ ܡܼܢ ܐܠܗܐ. ܟܿܠ ܡܢܼܗ ܘܟܿܠ ܒܗ. ܘܟܿܠ ܒܐܝܼܕܗ. ܟܿܠ ܡܢܗ ܐܝܼܬܘܗܝ. ܘܟܿܠ ܠܘܬܗ ܗܿܦܟ. ܘܒܗ ܗ݀ܘܐ. ܟܕ ܐܦܠܐ ܚܝܠ̈ܘܬܐ ܣܩܘܼܒܠ̈ܝܐ ܘܡܪ̈ܘܕܐ ܘܒܢܝ̈ܢܫܐ ܒܝܼ̈ܫܐ ܘܥܿܘ̈ܠܐ. ܣܛܪ ܡܢܗ ܡܼܨܝܐ ܕܢܐܚܘܢ. ܡܛ݀ܠ ܕܒܚܝܠܗ ܩܿܝܡܝܢ ܘܐܝܬܝܗܘܢ. ܒܗܿܝ ܕܡܢܗ ܐܬܒܪܝܼܘ ܘܗܘܼܘ ܛܒ̈ܐ ܘܫܦܝܼܪ̈ܐ. ܘܒܨܒܝܿܢܗܘܢ ܒܝܕ ܡܗܡܝܢܘܼܬܗܘܢ ܐܬܓܠܝܼܙܘ ܡܼܢ ܛܒܿܬܐ. ܘܥܠܼܬ݀ ܥܠܝܗܘܢ ܓܕܫܢܐܝܬ ܒܝܼܫܬܐ ܕܠܝܬܝܗܿ ܗܘܼܬ݀ ܐܦܠܐ ܐܝܼܬܝܗܿ. ܐܠܐ ܗܿܘܝܐ ܡܼܢ ܨܒܝܿܢܐ ܪܦܝܐ ܘܡܗܡܢܝܘܼܬܐ. ܘܡܟܝܠ ܕܟܿܠ ܒܐܠܗܐ ܗܿܘ ܘܐܠܗܐ ܒܟܿܠ. ܡܕܝܢ ܗܘܼܝܘܼ ܡܠܟܘܼܬܐ ܫܡܝܢܝܼܬܐ. ܗܘܼܝܘܼ ܥ݀ܠܡܐ ܕܥܬܝܕ. ܗܘܼܘܝܘܼ ܚܝ̈ܐ ܕܠܐ ܥ݀ܒܪܝܢ. ܛܘܼܒ̈ܐ ܕܠܐ ܡܘܦܝܢ. ܒܘܼܣ̈ܡܐ ܕܠܐ ܦܿܛܪܝܢ. ܓܐܘ̈ܬܐ ܕܠܥܿܠܡ. ܚܕܘ̈ܬܐ ܕܠܐ ܫܘܼܠܡ. ܒܗ ܡܡܠܟܝܢ ܙܕܝ̈ܩܐ. ܠܗ ܝܪܬܝܢ ܟ̈ܐܢܐ. ܗܘܼܝܘܼ ܒܝܬ ܡܥܡܪܐ ܕܩܕ̈ܝܼܫܐ. ܕܐܝܬܘܗܝ ܕܝܢ ܗܿܠܝܢ ܟܿܠܗܝܢ ܝܿܕܥܝܼܢܢ. ܕܐܝܟܢ ܕܝܢ ܐܝܼܬܘܗܝ܆ ܘܟܡܐ ܗܿܘ ܛܘܼܒܐ. ܐܝܟܢܝܘܼܬܗ ܕܒܘܼܣܡܐ ܘܟܡܝܘܼܬܗܿ ܕܚܕܘܼܬܐ ܠܐ ܡܼܨܝܐ ܕܢܐܡܪ. ܠܐ ܥܝܢܐ ܚܙܼܬ݀ ܐܦܠܐ ܐܕܢܐ ܫܡܥܬ݀ ܘܠܐ ܥܠ ܠܒܐ ܣܠܼܩ. ܡܕܡ ܕܠܐ ܐܬܓܠܝܼ ܥܕܟܝܠ. ܡܿܢ ܝܿܕܥ ܐܝܟܢܝܘܬܗ. ܐ̱ܪܙܐ ܟܣܝܐ ܘܓܢܝܼܙܐ ܡܢܘܼ ܡܫܼܟܚ ܕܢܦܫܩ ܣܬܝܼܪܘܬܗ. ܬܪܥܐ ܕܐܚܝܼܕ ܘܒܝܬܓܙܐ ܕܚܬܝܼܡ. ܡܢܘܼ ܡܿܨܐ ܕܢܫܬܼܥܐ ܥܠ ܥܘܼܬܪ̈ܐ ܟܣ̈ܝܐ ܘܠܐ ܡܣܼܬܝܟ̈ܢܐ ܕܚܡܝܼܠܝܢ ܒܗ. ܡܿܢ ܕܡܼܬܕܟܐ ܘܡܨܛܠܠ ܒܝܕ ܕܘܼܒܪ̈ܐ ܬܩ̈ܢܐ ܕܢܛܘܼܪܘܼܬ ܦܘܩܕ̈ܢܐ ܡܪ̈ܢܝܐ. ܘܡܟܒܫ ܘܡܕܝܒ ܠܦܓܪܐ ܘܡܫܬܩ ܙܘܥܘ̈ܗܝ. ܘܡܥܫܢ ܘܡܚܝܠ ܠܢܦܫܐ. ܘܡܢܗܪ ܚܘܼܫ̈ܒܝܗܿ ܘܡܩܝܼܡ ܒܛܟܼܣܐ ܕܟܝܿܢܐ ܕܒܪܝܬܗܿ. ܡܕܝܼܩ ܠܓܘ ܡܼܢ



Page 112



ܬܪ̈ܥܐ ܓܢ̈ܝܼܙܐ. ܠܥܘܼܬܪ̈ܐ ܠܐ ܡܣܬܝܟ̈ܢܐ. ܘܚܿܕܐ ܘܪܘܿܙ ܒܣܒܪܗ ܘܡܫܼܬܪܪ ܥܠ ܛܘܼܒ̈ܐ ܕܠܐ ܡܘܦܝܢ ܕܥܬܝܕܝܢ ܠܗ. ܘܟܕ ܒܗܿܠܝܢ ܡܪܓܫ ܠܐ ܪܘܡܐ ܘܠܐ ܥܘܼܡܩܐ ܘܠܐ ܡܠܟܘܼܬܐ ܕܥ݀ܠܡܐ. ܘܠܐ ܟܿܠܗ ܫܘܼ̄ܗ. ܠܐ ܩܢܝܘܬܐ ܕܟܿܠܗܿ ܬܒܝܠ ܘܪ̈ܓܝܓܬܐ ܕܙܒܢܐ. ܠܐ ܣܝܦܐ ܘܠܐ ܢܘܼܪܐ. ܠܐ ܡܘܬܐ ܘܠܐ ܚ̈ܝܐ ܡܫܟܚܝܼܢ ܬܘܼܒ ܕܢܦܼܪܫܘܼܢܝܗܝ ܡܼܢ ܚܘܼܒܗ ܕܡܪܐ ܛܒܿܐ ܕܛܝܒ ܘܥܬܕ ܠܗ ܗܿܠܝܢ ܫܒܝܼܚ̈ܬܐ ܘܠܐ ܡܣܼܬܝܟܢ̈ܝܬܐ. ܘܟܿܠܗ ܫܘܼܠܛܢܐ ܘܫܘܼܒܚܐ ܘܩܢܝܘܼܬܐ ܘܫܘܼܦܪܐ ܕܟܿܠܗ ܥ݀ܠܡܐ܆ ܐܝܟ ܙܒܼܠܐ ܫܝܼܛܐ ܡܬܚܫܒ ܠܗ ܨܝܕ ܗܿܘ ܫܘܼܒ̄ ܪܒܐ ܘܛܘܼܒܐ ܕܠܐ ܡܘܦܐ ܕܐܪܓܫ ܒܢܦܫܗ ܕܥܬܝܼܕ ܕܢܩܒܠ ܒܚܘܼܕܬܐ ܕܓܘܐ ܐܡܼܬܝ ܕܡܼܬܩܦܠܐ ܬܚܦܝܼܬܐ ܓܘܼܫܡܢ݀ܝܬܐ. ܘܗܿܠܝܢ ܒܣܒܪܐ ܘܣܘܼܟܝܐ ܡܪܓܫ ܒܗܝܢ ܟܕ ܠܘ ܥܕܟܝܠ ܩܒܼܠ ܐܢܝܢ ܘܝܼܬ ܐܢܝܢ. ܡܕܝܢ ܟܕ ܢܗܼܘܐ ܒܢܼܣܝܢܗܝܢ ܘܢܼܬܓܡܪ ܘܢܫܼܬܡܠܐ ܒܗܿܠܝܢ. ܟܡܐ ܗܿܘ ܛܘܼܒܗ ܘܐܝܿܟܢܐ ܗܿܝ ܚܕܘܼܬܗ. ܘܟܡܐ ܗܿܝ ܪܒܘܼܬܗ. ܕܠܗܿܒܠܝܢ ܢ݀ܫܬܘܐ ܟ݀ܠܢ ܒܛܝܒܘܼܬܗ ܕܡܪܢ ܐܡܝܢ܀ ܗܿܫܐ ܕܝܢ ܕܐܫܬܪܪܢܢ ܕܡܪܢ ܘܐܠܗܢ ܥܒܘܕܢ ܘܒܿܪܘܝܢ ܐܝܼܬܘܗܝ ܥܿܠܡܐ ܕܥܬܝܼܕ. ܘܡܠܟܘܼܬܐ ܕܝܿܪܬܝܢ ܙܕ̈ܝܼܩܐ. ܘܒܘܼܣܡܐ ܘܚܕܘܼܬܐ ܕܓܡܝܼܪ̈ܐ܆ ܙ݀ܕܩ ܗܘܼܐ ܠܢ ܐܢ ܡܨܝܐ. ܘܟܡܐ ܕܡܨܝܐ ܕܢܿܕܥ ܘܢܐܠܦ ܕܡܢܘܼ ܛܟܣܐ ܕܗܿܘ ܫܘܼܚܠܦܐ. ܘܐܝܢܘ ܢܝܼܫܐ ܕܕܘܼܒܪܐ ܕܥܾܡܐ ܚܼܕܬܐ ܘܐܝܿܕܐ ܗܿܝ ܬܫܡܫܬܗ. ܒܥܠܡܗ ܕܝܢ ܚܕܬܐ ܕܐܠܗܐ ܒܬܪ ܚܘܼܕܬܐ ܕܝܢ ܕܓܘܐ. ܐܡܼܬܝ ܕܡܫܼܬܩܠܐ ܘܡܼܬܬܪܝܼܡܐ ܟܿܠܗܿ ܗܘܼܠܢܝܘܼܬܐ ܘܥܒܝܘܼܬܐ ܘܡܼܨܛܠܠ ܟܿܠܗ ܟܝܿܢܐ. ܘܡܫܼܬܿܦܐ ܘܡܬܓܡܪ ܒܫܘܼܡܠܝܐ ܬܘܼܒ ܠܝܬ ܣܢܝܼܩܘܼܬܐ ܘܠܐ ܚܣܝܼܪܘܼܬܐ. ܠܐ ܥܩܬܐ ܘܠܐ ܟܡܝܼܪܘܼܬܐ. ܠܐ ܨܦܬܐ ܘܠܐ ܡܪܢܝܼܬܐ ܠܐ ܕܚܠܼܬܐ ܘܠܐ ܟܪܝܘܼܬܐ. ܘܠܐ ܟܫܼܠܐ ܘܠܐ ܦܠܝܓܘܬܐ. ܠܐ ܒܠܝܼܠܘܼܬܐ ܘܠܐ ܫܓܝܼܫܘܼܬܐ. ܠܐ ܫܚ̈ܩܐ ܘܠܐ ܛܘܼܪ̈ܦܐ. ܠܐ ܟܐܒ̈ܐ ܘܠܐ ܟܘܼܪ̈ܗܢܐ. ܠܐ ܕܘܘܕ̈ܐ ܘܠܐ ܬܐܢܚ̈ܬܐ ܐܠܐ ܗܿܢܘ ܛܟܣܐ ܕܥ݀ܠܡܗ ܚܼܕܬܐ ܕܐܠܗܐ. ܫܝܢܐ ܘܫܠܡܐ. ܚܕܘܼܬܐ ܘܪܘܙܐ. ܒܗܝܼܠܘܼܬܐ ܘܢܝܼܚܘܼܬܐ. ܦܨܝܼܚܘܼܬܐ ܘܒܘܼܝܐܐ ܛܘܒܬܢܘܼܬܐ ܓܡܝܼܪܬܐ. ܪܒܘܼܬܐ ܡܫܡܠܝܬܐ. ܚܓܐ ܕܠܐ ܥܿܒܪ. ܒܘܼܣܡܐ ܕܠܐ ܦܬܪ. ܥܕܥܐܕܐ ܕܠܐ ܡܫܬܪܐ. ܥܘܼܬܪܐ ܕܠܐ ܡܘܦܐ. ܚܝ̈ܐ ܕܠܐ ܫܿܠܡܝܢ. ܡܠܟܘܼܬܐ ܕܠܝܬ ܠܗܿ ܣܩܘܼܒܠܐ. ܝܪܬܘܼܬܐ ܫܡܿܝܢܝܬܐ. ܫܘܼܡܠܝ ܣܒܪܐ ܘܣܘܼܟܝܐ ܕܩܕܝܼܫ̈ܐ ܕܢܛܼܪܘ ܦܘܼܩܕ̈ܢܐ ܡܪ̈ܢܝܐ. ܘܐܬܕܒܪܘ ܬܩܢܐܝܼܬ ܒܙܒܢܐ ܗܿܢܐ ܙܥܘܿܪܐ ܕܐܬܬܘܬܒܘ ܒܥܿܠܡܐ ܗܿܢܐ ܥܒܘܪܐ. ܢܝܼܫܗ ܕܝܢ ܕܥ݀ܠܡܗ ܚܼܕܬܐ ܕܐܠܗܐ. ܐܝܼܬܘ̄ ܚܘܼܕܬܐ ܕܟܝ̈ܢܐ. ܗ̄ ܕܢܗܦܘܼܟ ܟܿܡܠܕܡ ܠܟܝܿܢܗ. ܐܘ̃ ܟܡܐ ܪܒ ܘܫܒܝܼܚ ܐ̱ܪܙܐ ܗܿܢܐ ܬܗܝܼܪܐ. ܗ̄ ܕܢܗܦܘܟ ܟܿܡܕܡ ܘܢܗܼܘܐ ܐܝܟ ܕܐܝܼܬܘ̄ ܗܘܼܐ. ܕܐܬܚܝܕ̈ܝ ܒܪ̈ܝܬܐ ܠܒܪܘܼܝܐ. ܕܢܬܼܚܠܛܘܢ ܥܒܝܼܕ̈ܐ ܒܥܒܘܕܐ. ܕܢܗܼܘܐ ܟܿܠܡܕܡ ܚܕ ܕܬܒܛܠܝ ܟܿܠ ܬܪܝܢܘܬܐ ܘܡܢܝܿܢܐ. ܕܢܬܓܡܪ



Page 113



ܟܿܠܗ ܟܝܿܢܐ ܘܢܨܛܠܠ ܘܢܗܼܦܘܟ ܢܼܬܚܝܕ ܠܪܫܝܬܐ. ܕܬܫܬܡܥܝ ܡܠܼܬܐ ܡܪܬ݀ ܥ̈ܠܡܐ ܡܠܒܒܢܝܼܬܐ ܕܡܠ̈ܝܼܠܐ ܡܚܝܕܬ݀ ܥܒܼ̈ܕܐ ܠܡܪܐ. ܚܠܦ ܗܿܝ ܕܥܦܪܐ ܐܢܬ ܘܡܼܢ ܥܦܪܐ ܘܠܗ ܠܥܦܪܐ ܬܗܦܼܘܟ. ܗܿܝ ܕܡܼܢ ܐܠܗܐ ܗܘܼܝܬ ܘܒܐܠܗܐ ܘܠܘܬ݀ ܐܠܗܐ ܬܗܼܦܘܟ ܘܐܟܚܕܐ ܠܡܐܡܪ ܡܪܚܐܝܬ ܐܠܗܐ ܬܗܼܘܐ ܒܐܠܗܐ. ܗܿܝܕܝܢ ܬܫܼܬܡܠܐ ܡܠܼܬܐ ܕܚܕ ܡܼܢ ܓܡܝܼܪ̈ܝ ܒܐܠܗܐ܆ ܕܗܿܝܕܝܢ ܠܢ ܢܗܼܘܐ ܐܠܗܐ ܟܿܠ ܒܟܿܠ. ܘܕܐܚܪܢܐ ܡܼܢ ܒܪ̈ܝܐ. ܕܟܿܠ ܡܢܗ ܢܦܼܩ ܘܠܘܬܗ ܗܿܦܟ. ܗܿܢܘ ܢܝܼܫܗ ܕܥ݀ܠܡܐ ܚܼܕܬܐ. ܡܐܠܠܘܢ ܨܒܝܿܢܗ ܕܡܪܐ ܥܠ̈ܡܐ ܣܓܝܼܕ ܐܝܼܩܪܗ ܘܡܫܒܚ ܫܡܗ: ܬܫܡܫܬܗ ܕܝܢ ܕܥ݀ܠܡܗ ܚܼܕܬܐ ܕܐܠܗܐ ܡܼܢ ܐܝܠܝܢ ܕܐܫܬܘܝܼܘ ܠܗܿ ܐܝܼܬܝܗܿ. ܬܫܼܒܚ̈ܬܐ ܪ̈ܘܼܚܢܝܬܐ. ܙܡܝܼܪ̈ܬܐ ܩܕܝܼܫ̈ܬܐ. ܬܘܕ̈ܝܬܐ ܡܪ̈ܢܝܬܐ. ܗܘܼܠ̈ܠܐ ܕܟ̈ܝܐ. ܝܘܼܒ̈ܒܐ ܙܗ̈ܝܐ. ܩܘܼܕܫ̈ܐ ܡܨܠ̈ܠܐ. ܙܘܼܡܪ̈ܐ ܡܫܒ̈ܚܐ. ܩܘܼܠ̈ܣܐ ܗܕܝܼܪ̈ܐ. ܪ̈ܘܼܡܪܡܐ ܫܒܝܼܚ̈ܐ. ܩܝܼܢ̈ܬܐ ܚܠ̈ܝܬܐ. ܬܗܼܪܐ ܕܒܥ݀ܒܘܼܕܐ. ܬܡܼܗܐ ܕܒܒܿܪܘܝܐ. ܚܙܼܬܐ ܫܒܝܼܚܬܐ ܘܡܪܢܝܬܐ. ܡܠܝܬ݀ ܣܒܪܐ ܘܒܘܼܝܐܐ ܕܒܡܪܐ ܚܘܓܝܐ ܘܡܥܕܥܕܢܘܬܐ ܘܡܟܗܢܢܘܼܬܐ ܕܒܥܕܬܐ ܗܿܝ ܐܘܿܪܫܠܡܝܿܬܐ ܕܒܫܡܿܝܐ. ܗܿܝ ܕܒܢܼܐ ܘܫܟܠܠ ܐܘܼܡܢ ܥܠ̈ܡܐ ܠܪ̈ܚܘܼܡܘܗܝ. ܗܘܼܝܘܼ ܟܘܼܡܪܐ ܘܪܒ ܟܘܼܡܪ̈ܐ. ܗܘܼܝܘ ܕܒܼܚܐ ܘܡܕܒܚܐ. ܗܘܼܝܘܼ ܐܘܼܟܠܐ ܘܬܘܼܪܣܝܐ. ܗܘܼܝܘܼ ܫܩܼܝܐ ܡܦܝܓܢܐ. ܗܘܼܝܘܼ ܡܪܒܝܢܐ ܘܬܪܒܝܼܬܐ. ܗܘܼܝܘ ܒܘܼܣܡܐ ܘܡܒܣܡܢܐ. ܗܘܼܝܘܼ ܓܙܐ ܡܥܬܪܢܐ. ܗܘܼܝܘܼ ܗܝܟܠܐ ܡܩܕܫܐ ܘܡܩܕܫܢܐ. ܗܘܼܝܘܼ ܐܘܘܢܐ ܘܒܝܬ ܡܫܪܝܐ. ܗܘܼܝܘܼ ܓܡܘܿܪܐ ܘܡܫܡܠܝܢܐ. ܗܘܼܝܘܼ ܡܚܕܬܢܐ ܘܡܚܝܕܢܐ. ܗܘܼܝܘܼ ܚܕܘܼܬܐ ܘܡܚܕܝܢܐ. ܗܘܼܝܘܼ ܦܼܨܚܐ ܘܡܦܨܚܢܐ. ܗܘܼܝܘܼ ܩܕܡܝܐ ܘܡܨܥܝܐ ܘܐܚܪܝܐ. ܗܘܼܝܘܼ ܫܘܪܝܐ ܘܫܘܼܠܡܐ. ܗܘܼܝܘܼ ܕܠܐ ܫܘܼܝ ܘܕܠܐ ܫܘܼܠܡ. ܗܘܼܝܘܼ ܕܡܼܢ ܥ݀ܠܡ ܘܠܥܿܠܡܝܢ. ܗܘܼܝܘܼ ܡܫܟܢܐ ܘܒܝܬ ܡܥܡܪܐ ܠܕܪܕܪ̈ܝܢ. ܬܘܼܒ ܠܐ ܫܠܝܼܛ ܘܠܐ ܡܦܼܣ ܠܩܢܝܐ ܘܕܝܘܼܬܐ ܕܢܨܘܼܪܘܢ ܒܟܪܛܝܣܐ. ܬܘܼܒ ܠܐ ܦܩܝܼܕ ܠܡܡܪܚܘܼ ܘܠܡܼܓܠܐ ܣܬܝܼܪ̈ܬܐ. ܬܘܼܒ ܠܐ ܡܼܨܝܐ ܠܡܫܠܡܘܼ ܒܟܬܒܐ. ܬܘܼܒ ܠܐ ܡܼܟܚ ܦܘܼܡܐ ܕܢܡܠܠ. ܬܘܼܒ ܠܐ ܝܿܕܥ ܠܫܢܐ ܕܢܬܪܓܡ. ܬܘܼܒ ܠܐ ܣܿܦܩ ܗܘܢܐ ܕܢܕܪܟ ܟܡܐ ܕܚܒܝܼܫ ܠܓܘ ܡܼܢ ܬܚܦܝܼܬܐ ܕܒܣܼܪܐ. ܬܘܼܒ ܠܐ ܡܫܼܟܚܐ ܐܕܢܐ ܕܬܫܡܥܝ ܩ̈ܠܐ ܠܐ ܝܼܠ̈ܝܼܦܐ. ܬܘܼܒ ܠܐ ܡܿܨܐܼ ܠܒܐ ܕܢܩܒܠ ܡ̈ܠܐ ܠܐ ܡܬܡܠܠܢܝ̈ܬܐ ܡܟܐ ܘܠܗܠ ܬܡܼܗܐ ܘܬܗܼܪܐ. ܡܟܐ ܘܠܗܠ ܫܠܼܝܐ ܘܫܬܼܩܐ. ܡܟܐ ܘܠܗܼܠ ܒܘܼܠܗܝܐ ܪܒܐ. ܙܘܥ̈ܐ ܠܐ ܪ̈ܦܘܬܐ. ܠ̈ܥܼܙܐ ܩܛܝܼ̈ܢܐ. ܚܘܼܫ̈ܒܐ ܠܐ ܡܦܬܟ̈ܐ. ܚܝ̈ܐ ܠܐ ܟܡܢܝ̈ܐ. ܗܘܼܦ̈ܟܐ ܠܐ ܐܝܢܝ̈ܐ. ܚܕ ܗܼܘ ܟܠܡܕܡ. ܐܬܚܕܬ ܟܿܠܡܕܡ. ܚܕ ܗܘܼ ܐܠܗܐ ܘܠܝܬ ܐ̱ܚܪܝܢ. ܣܛܼܪ ܡܢܼܗ. ܐܫܬܩܼܠܘ ܓܘܼܫ̈ܡܐ. ܐܬܬܪܝܼܡܘ ܟܫ̈ܠܐ. ܒܛܼܠܘ ܡܢܝ̈ܢܐ. ܠܝܬ ܬܘܼܒ ܡܕܡ ܕܠܝܬܘܗܝ. ܐܠܐ ܐܠܗܐ



Page 114



ܒܠܚܘܼܕܘܗܝ. ܗܿܘ ܕܐܝܬܘܗܝ. ܗܘܼܐ ܘܐܝܬܘܗܝ. ܘܢܗܼܘܐ ܐܝܬܘܗܝ: ܘܒܗܿܠܝܢ ܫܠܡ ܩܦܠܐܘܢ ܕܬܡܢܝܐ ܒܝܕ ܐܠܗܐ ܕܚܝܠ ܘܥܕܪ. ܘܒܪܝܼܟ ܡܪܢ ܐܡܝܢ. ܫܠܡ ܡܐܡܪܐ ܕܬܪܝܢ ܕܥܠ ܝܕܥܬܐ ܕܫܪܪܐ. ܕܐܣܬܝܟܘ ܒܗ ܩܦ̈ܠܐܐ ܚ̄ ܕܪܘܼܚܢܘܼܬܐ ܘܡܡܠܠܘܼܬ ܐܠܗܘܼܬܐ܀



ܬܘܼܒ ܡܐܡܪܐ ܕܬܠܬܐ ܕܥܠ ܝܼܕܥܬܐ ܕܫܪܪܐ. ܕܒܗ ܡܡܠܠ ܥܠ ܒܪܝܬܗ ܕܒܪܢܫܐ ܘܟܝܿܢܗ ܘܛܟܼܣܗ ܘܢܝܼܫܗ ܕܐܝܼܬ ܒܗ ܩܦ̈ܠܐܐ ܬܫܥܐ ܩܦܠܐܘܢ ܩܕܡܝܐ[1]  ܥܡ ܐܠܗܐ ܕܡܚܟܡ ܥܠܗܿܝ ܕܡܛܠܡܿܢܐ ܐܬܒܪܝ ܒܪܢܫܐ ܡܘܕܐ  ܠܟ ܥܦܪܐ ܫܝܼܛܐ ܓܒܝܼܠ ܡܼܢ ܕܚܝܼܚܐ܆ ܕܟܡܐ ܘܪܒܬܝܗܝ. ܘܝܩܪܬܝܗܝ. ܥܕܡܐ ܠܐܝܟܐ ܕܒܨܠܡܟ ܘܒܕܡܘܼܬܟ ܥܒܼܬܝܗܝ ܘܐܬܩܢܼܬܝܗܝ. ܡܫܒܚܝܼܢܢ ܠܟ ܡܫܒܚܐ ܕܡܫܒܚܐܝܬ ܡܫܒܚ ܐܢܬ ܡܼܢ ܟܿܠ. ܡܒܪܟܝܼܢܢ ܠܟ ܒܪܝܼܟܐ ܕܡܒܪܟܐܝܬ ܡܒܪܟ ܐܢܬ ܘܡܒܪܟܐ ܐܝܬܝܟ ܠܥܿܠܡܥܿܠܡܝܢ. ܒܪܟܝܢܢ ܘܣܿܓܕܝܢܢ ܩܕܡ ܟܘܼܪܣܝܐ ܕܚܝܼܠܐ ܕܡܪܘܬܟ. ܣܓܝܼܕ ܡܼܢ ܟܿܠ ܘܡܩܒܠ ܣܓܕܬܐ ܕܟܿܠ ܟܕ ܠܐ ܣܢܝܼܩ ܘܠܐ ܚܣܝܼܪ. ܐܠܐ ܕܢܘܪܒ ܐܢܘܢ ܒܣܓܕ̈ܬܗܘܢ. ܬܘܕܝ ܠܒܪܘܼܬܟ ܓܡܝܼܪܬܐ ܓܿܡܪܬ݀ ܟܿܠ܆ ܕܟܕ ܠܐ ܙܥܼܪܬ݀ ܘܠܐ ܒܼܨܪܬ݀. ܫܿܡܥ ܐܢܬ ܬܘܕܝܬܐ ܕܟܿܠ ܠܥܘܼܕܪܢܗܘܢ ܘܠܪܘܡܪܡܗܘܢ ܡܢܘܼ ܣܿܦܩ ܕܢܘܕܐ ܠܟ ܡܪܝ. ܐܘܿ ܕܢܿܟܪܙ ܘܢܫܼܬܥܐ ܬܕܪ̈ܬܟ ܫܒܝܼܚ̈ܬܐ ܕܡܪܘܼܬܟ. ܕܟܕ ܠܐ ܐܝܼܬܝܢ ܗܼܘܝܢ ܒܪܝܬܢ ܘܐܬܩܼܢܬܢ ܘܐܝܬܝܼܬܢ ܠܗܘܿܝܐ. ܘܒܛܝܒܘܼܬܟ ܠܐ ܡܬܼܡܠܠܢܝܼܬܐ ܘܕܠܝܬ ܒܗܿ ܣܟ ܚܣܡܐ ܒܨܠܡܟ ܘܒܕܡܘܼܬܟ ܥܒܼܕܬܢܝ. ܘܐܢܐ ܒܨܒܝܿܢܝ ܒܝܼܫܐ ܐ݀ܬܪܦܝܼܬ ܘܐ݀ܗܡܝܬ ܘܠܐ ܐܬܒܿܝܢܬ ܒܐܝܼܩܪܝ ܫܒܝܼܚܐ ܘܡܥܠܝܐ. ܘܡܛ݀ܠܗܕܐ ܐ݀ܫܬܠܡܬ ܠܒܥܝܼܪܐ ܘܐ݀ܬܕܡܝܬ ܠܚܝܘܼܬܐ. ܘܡܢܐ ܐ݀ܡܪܝ ܘܡܐ ܐ݀ܥܒܕ. ܠܝܬ ܕܟܿܐܒ ܠܗ ܘܚܿܐܫ ܥܠ ܓܒܝܼܠܬܐ. ܐܠܐ ܓܿܒܘܠܗܿ. ܘܥܠ ܒܪܝܼܬܐ܆ ܐܠܐ ܒܿܪܘܝܗܿ ܘܥ݀ܒܘܕܗܿ. ܕܒܬܪ ܕܥܒܼܕܗܿ ܘܐܬܩܢܗܿ ܒܨܠܡܗ ܘܕܡܘܼܬܗ. ܘܗܼܝ ܒܨܒܝܿܢܗܿ ܐܬܼܚܒܠܬ݀ ܘܐܣܬܼ݀ܠܝܬ݀ ܘܐܬܼܟܬܡܬ݀ ܬܘܼܒ ܥܬܝܼܕ ܕܢܚܕܬܝܗܿ ܘܢܕܟܝܗܿ ܘܢܨܠܠܝܗܿ܆ ܥܕܡܐ ܕܢܗܦܘܼܟ ܠܗܿ ܫܘܼܦܪܗܿ ܢܨܝܼܚܐ. ܘܬܗܦܘܼܟܝ ܠܟܝܿܢܗܿ ܫܒܝܼܚܐ. ܐܝܟܢܐ ܕܬܫܼܬܘܐ ܕܬܗܼܘܐ ܐܘܘܢܐ ܘܡܫܟܢܐ ܘܒܝܬ ܡܥܡܪܐ ܠܥܿܒܘܕܐ ܠܥܿܠܡܥܿܠܡܝܢ. ܗܿܘ ܠܐ ܣܢܝܼܩܐ ܘܠܐ ܚܣܝܼܪܐ. ܡܪܐ ܛܒܿܐ ܘܥܬܝܼܪܐ. ܘܒܪܘܼܝܐ ܚܟܝܼܡܐ ܕܒܼܪܐ ܘܐܬܩܼܢ ܒܪ̈ܝܬܐ ܟܕ ܗܼܘ ܠܐ ܣܢܝܼܩ ܗܘܼܐ. ܐܠܐ ܡܛܠ ܟܝܿܢܐ ܡܥܠܝܐ ܕܛܒܿܘܬܗ ܕܠܐ ܡܼܨܝܐ ܕܢܦܘܼܫ ܟܕ ܠܐ ܡܐܛܒ ܘܡܥܬܪ ܘܡܚܙܐ ܚܟܡܼܬܗ ܪܒܬܐ ܒܥܒܿܕܘ̈ܗܝ ܐܟܡܐ ܕܒܣܿܓܝ̈ܐܬܐ ܚܘܝܼܢܢ ܥܠ ܗܿܠܝܢ ܡܼܢ ܠܥܼܠ. ܘܐ݀ܩܢܝܢܢ ܦܝܿܣܐ ܥܠ ܟ݀ܠܗܝܢ ܐܝܠܝܢ ܕܐܡܼܪܢܢ ܡܼܢ ܫܘܼܪܝܗ



Page 115



ܕܟܬܒܐ ܗܿܢܐ. ܘܐܦ ܥܠ ܟܿܠܗܝܢ ܐܝܠܝܢ ܕܥܬܝܕܝܢܢ ܕܢܐܡܪ ܥܡ ܐܠܗܐ ܕܡܚܟܡ ܘܡܗܕܐ. ܟܕ ܕܝܢ ܨܒܼܐ ܘܐܬܪܢܝܼ ܕܢܒܪܐ ܒܪ̈ܝܬܐ ܘܢܬܩܢ ܥܿܠܡܐ܆ ܗܿܠܝܢ ܕܒܚܘܼܫܒܗ ܐܝܼܬܝܗܘܢ ܗܘܼܘ ܡܼܢ ܪܫܝܼܬܐ. ܕܗܿܟܢ ܨܒܼܐ ܘܡܛܝܒ ܗܘܼܐ ܕܢܥܒܼܕ ܘܢܒܪܐ ܘܢܬܩܢ ܥܿܠܡܐ ܠܐ ܡܼܬܚܙܝܢܐ ܕܪ̈ܘܼܚܢܐ. ܘܥܿܠܡܐ ܐ̱ܚܪܢܐ ܡܬܼܚܙܝܢܐ ܠܓܦܪ̈ܢܐ. ܘܠܘ ܚܼܕܬܐܝܼܬ ܐܬܚܫܒ ܗܿܠܝܢ. ܐܦܠܐ ܡܼܬܚܫܒ ܡܕܡ ܚܕܬ. ܐܠܐ ܡܫܡܼܠܝܐ ܐܝܬܘܗܝ ܘܠܐ ܚܣܝܼܪܐ. ܘܟ݀ܠܡܕܡ ܕܗܘܼܐ ܘܗܿܘܐ܆ ܐܢܗܘܼ ܥܒܼܕ ܘܥ݀ܒܕ. ܘܐܢ ܚܐܪܘܼܬܐ ܫܠܝܼܛܬ ܒܝܿܬܗܿ ܘܕܡܝܬ݀ ܠܐܠܗܐ. ܥܒܼܕܬ݀ ܐܘܿ ܥܒܿܕܐ. ܐܢ ܒܥܒܿܕܐ ܘܣܘܼܥܪܢܐ. ܘܐܢ ܒܡܠܼܬܐ ܫܡܝܼܥܬܐ܆ ܘܐܢ ܒܚܘܼܫܒܐ ܟܣܝܐ. ܘܫܪܟܐ ܕܐܝܠܝܢ ܕܐܣܬܼܥܪ̈ܝ ܘܓܕ̈ܫܝ ܒܥܿܠܡܐ ܘܥܕܟܝܠ ܗܿܘ̈ܝܢ ܥܕܡܐ ܠܥܿܠܡ. ܟܿܠܗܝܢ ܗܿܠܝܢ ܩܕ̈ܝ̈ܡܢ ܝܼܕܝܼܥ̈ܢ ܠܗ. ܐܝܟ ܗܿܘ ܕܡܼܢ ܟܕܘܼ ܗܘܼ̈ܝ. ܘܐܦ ܡܼܢ ܩܕܡ ܕܢܒܼܪܐ ܥܠ̈ܡܐ. ܠܘ ܐܟܘܬܢ ܐܝܼܬܘܗܝ ܕܡܕܡ ܚܼܕܬܐ ܡܬܼܚܫܒ ܕܠܐ ܝ݀ܕܥ ܗܘܼܐ ܠܗ. ܚܣܼ ܠܗܿ ܠܗܿܝ ܚܟܡܼܬܐ ܪܒܬܐ ܓܡܝܼܪܬܐ ܘܡܫܡܠܝܬܐ ܕܚܣܝܼܪܐ ܗܘܼܬ݀ ܡܕܡ ܕܚܕܬ ܝܼܕܥܬܗ. ܐܘܿ ܐܝܟ ܗܿܢܘܢ ܠܐ ܝܼܠܝܼܦ̈ܐ ܕܐ݀ܡܪܝܢ. ܕܟܿܠ ܕܨ݀ܒܐ ܡܪܝܐ ܥ݀ܒܕ ܘܡܫܚܠܦ ܠܗ ܚܼܕܬܐܝܬ ܨ݀ܒܐ. ܐܠܐ ܟܿܠܡܕܡ ܕܨ݀ܒܐ ܡܼܢ ܟܕܘܼ ܨܒܼܐ ܒܗ. ܘܐܝܠܝܢ ܕܗܼܘ ܠܐ ܨ݀ܒܐ ܒܗܝܢ. ܘܐܦ ܠܗܿܠܝܢ ܩܕܡ ܝܕܥ ܩܕܡ ܕܢܗܼܘܘܢ ܥܒܘܼܕ̈ܝܗܘܢ. ܘܐܢ ܡܛܝܒ ܕܢܒܛܠ ܐܢܝܢ. ܐܦ ܗܼܝ ܝܼܕܝܼܥܬܐ ܗܿܝ ܠܗ ܡܼܢ ܟܕܘܼ. ܘܐܢ ܗܟܘܬ݀ ܫ݀ܒܩ ܠܚܐܪܘܼܬܐ ܕܬܬܕܒܪܝ ܐܝܟ ܨܒܝܿܢܗܿ. ܘܐܦ ܗܕܐ ܓܡܝܼܪܬܐ ܗܿܝ ܠܘܬܗ. ܘܐܢ ܐܢܬ ܒܪܢܫܐ ܪ̈ܒܘܼ ܙܒ̈ܢܝܢ ܡܫܼܬܚܠܦ ܨܒܝܿܢܐ ܕܚܐܪܘܼܬܟ ܒܚܕ ܝܘܡܐ. ܡܢܼܗܘܢ ܐܢܬ ܒܪܓܬܟ ܘܒܙܘܥܐ ܕܚܐܪܘܼܬܟ. ܘܡܢܼܗܘܢ ܡܼܢ ܓܕ̈ܫܐ ܕܥܿܪܨܝܼܢ ܥܠܝܟ. ܠܟܠܗܘܢ ܩܕܡ ܝܼܕܥ ܚܿܟܡ ܟܿܠ ܐܝܟ ܕܗܘ̈ܝܢ ܘܓܕ̈ܫܢ ܘܡܼܣܬܥܪ̈ܢ. ܘܠܐ ܝܬܝܪ ܘܠܐ ܒܨܝܼܪ. ܗܿܢܐ ܗܿܟܝܠ ܡܪܢ ܡܿܨܐܼ ܟܿܠ ܘܝܿܕܥ ܟܿܠ. ܘܚܿܟܡ ܒܟܿܠ ܐܡܼܬܝ ܕܫܦܝܼܪ ܠܗ ܒܼܪܐ ܥܠ̈ܡܐ ܡܼܢ ܠܐ ܡܕܡ ܐܚܪܢܐ. ܡܛ݀ܠ ܕܠܝܬ ܗܘܼܐ ܡܕܡ ܐܦܠܐ ܐܝܼܬ ܐܘܿ ܗ݀ܘܐ ܠܒܪ ܡܼܢܗ. ܣܼܛܪ ܡܼܢ ܚܛܝܼܬܐ. ܡܕܝܢ ܡܢܗ ܒܪܐ ܘܐܬܩܢ ܥܠ̈ܡܐ. ܗܿܠܝܢ ܕܒܚܘܼܫܒܗ ܐܝܼܬܝܗܘܢ ܗܘܼܘ ܐܝܼܬܝܐܝܬ ܘܠܘ ܚܕܬܐܝܬ. ܘܠܘ ܕܣܢܝܼܩ ܗܘܼܐ ܐܝܟ ܕܣܿܓܝ ܚܘܝܼܢܢ. ܘܢܗܪܢܢ ܡܼܢ ܠܥܼܠ. ܐܠܐ ܡܛ݀ܠ ܛܒܿ،ܬܗ ܨܒܼܐ ܕܢܩܼܡ ܥ̈ܠܡܐ ܒܚܟܼܡܬܗ. ܘܢܥܬܪ ܐܢܘܢ ܒܥܘܼܬܪ̈ܐ ܫܦܝܼܥ̈ܐ ܘܠܐ ܡܬܼܡܣܟܢ̈ܐ ܕܡܪܘܼܬܗ. ܘܗܼ، ܚܘܼܫܒܐ ܘܨܒܝܿܢܐ ܕܐܠܗ ܟܿܠ. ܥܒܿܕܐ ܗܼܘܬ݀ ܘܓܡܝܼܪܐ ܘܡܫܡܠܝܐ ܒܟܿܠ ܡܕܡ ܘܠܐ ܚܣܝܼܪܐ. ܘܗܿܟܢܐ ܐܬܼܒܪܝܼ ܥܿܠܡܐ ܠܐ ܡܬܚܙܝܢܐ ܕܪ̈ܘܼܚܢܐ ܗܿܢܐ ܕܐܝܼܬܘ̄ ܗܿܫܐ ܘܐܫܼܬܪܪܢܢ ܥܠܘܗܝ ܡܼܢ ܬܚܘܝ̈ܬܐ ܟܝܢܝ̈ܬܐ ܘܫܟܚ̈ܬܐ ܘܡܥܒܕ̈ܢܘܬܐ ܕܓܕ̈ܫܝ ܒܥܿܠܡܐ ܗܿܢܐ. ܐܟܡܐ ܕܚܘܝܼܢܢ ܒܡܐܡܪܐ ܕܩܕܡ ܗܿܢܐ. ܟܿܠܡܕܡ ܐܟܚܕܐ ܒܚܕ ܪܦܦܐ ܐܬܒܪܝܼ.



Page 116



ܥܿܠܡܐ ܕܪ̈ܘܼܚܢܐ ܒܟܿܠܗܘܢ ܬܐܓܡ̈ܘܗܝ ܘܛܟܼܣ̈ܘܗܝ ܘܣܼܕܪ̈ܘܗܝ ܚܝ̈ܠܘܬܐ ܪ̈ܘܼܚܢܐ ܡܠ̈ܝܼܠܐ ܘܝܕܘܼ̈ܥܬܢܐ ܓܘܼ̈ܕܐ ܘܠܓܝܘ̈ܢܐ ܘܝܗ̈ܠܐ. ܐܠܦ̈ܐ ܘܪ̈ܒܘܬܐ ܕܠܐ ܡܢܼ̈ܝܢ. ܠܘ ܒܠܝܼܠܐܝܬ ܘܚܒܝܼܒܐܝܼܬ. ܐܠܐ ܡܛܟܣܐܝܼܬ ܘܣܕܝܼܪܐܝܬ ܩܕܡ̈ܝܐ. ܘܪ̈ܫܝ ܚܝܠ̈ܘܬܐ. ܘܬܪ̈ܝܢܐ. ܘܬܠ̈ܝܬܝܐ. ܘܪ̈ܒܝܼܥܝܐ. ܘܥܕܡܐ ܠܬܫܥܐ ܛܟܼܣ̈ܐ ܘܬܐܓܡ̈ܐ ܘܓܘܼܕ̈ܐ. ܕܡܦܠܓܝܢ ܘܣܕܝܼܪܝܢ ܒܬܠܬ ܥܕ̈ܬܐ ܪ̈ܘܼܚܢܝܬܐ. ܘܠܟܿܠܗܘܢ ܫܡ̈ܗܐ ܘܪ̈ܫܢܘܬܐ ܘܕܪ̈ܓܐ ܕܡܩܕܫܝܢ ܘܡܒܪܟܝܢ ܘܡܫܒܚܝܼܢ ܠܟܝܿܢܐ ܡܥܠܝܐ ܕܐܘܣܝܐ ܕܐܝܼܬܘܼܬܐ ܕܐܠܗܘܼܬܐ. ܗܿܝ ܕܡܬܼܟܢܝܐ ܒܬܠܬܐ ܫܡ̈ܗܐ. ܗܘܢܐ ܘܡܠܼܬܐ ܘܪܘܼܚܐ. ܗܿܢܘܢ ܕܐܫܬܡܗܘ ܐܒܐ ܘܒܪܐ ܘܪܘܚܐ ܩܕܝܼܫܐ. ܠܘ ܚܕ ܒܬܪ ܚܕ ܐܝܟ ܥܝܿܕܐ ܕܡܡܼܠܠ ܠܫܢܢ. ܐܠܐ ܐܝܟ ܚܕܐ ܬܠܬܝܗܘܢ ܫܡ̈ܗܐ ܕܚܕ ܐܠܗܐ ܕܡܬܝܕܥ ܬܠܝܼܬܝܘܼܬܐ. ܐܬܩܝܡܘ ܗܿܠܝܢ ܬܠܬܐ ܥܕ̈ܬܐ ܪ̈ܘܼܚܢܝܬܐ. ܘܒܟܿܠ ܚܕܐ ܥܕܬܐ܆ ܬܠܬ ܓܘܼܕ̈ܐ ܚܝ̈ܬܐ ܡܠܝܼܠ̈ܬܐ. ܘܠܥܼܠ ܡܼܢ ܗܿܠܝܢ ܟܿܠܗܝܢ ܬܐܓܡܐ ܐܚܪܢܐ ܡܥܠܝܐ ܕܨܿܐܪ ܠܗܿ ܠܐܗܘܼܬܐ ܚܕܢܝܬܐ ܕܐܝܼܬܝܗܿ ܚܕܐ ܡܪܘܼܬܐ. ܚܕ ܡܠܟܘܼܬܐ. ܚܕ ܫܘܼܠܛܢܐ. ܗܿܢܐ ܬܐܓܡܐ ܥܣܝܼܪܝܐ ܡܥܠܝ ܗܘܼܐ ܡܼܢ ܟܿܠܗܘܿܢ. ܘܗܼܘ ܩܕܡܝܐ ܡܩܒܠ ܠܫܘܼܟ̈ܢܐ ܐܠܗ̈ܝܐ ܘܡܘܗ̈ܒܬܐ ܡܪ̈ܢܝܬܐ ܕܫܦܥܝܢ ܗܘܼܘ ܡܼܢ ܐܝܼܬܘܼܬܐ ܡܬܘܼܡܝܬܐ. ܘܡܝܒܠ ܗܘܼܐ ܠܥܕ̈ܬܐ ܐܚܪ̈ܢܝܬܐ ܗܿܠܝܢ. ܘܗܿܠܝܢ ܥܒܪܝܢ ܗܘܼܘ ܫܘܼܟ̈ܢܐ ܐܠܗ̈ܝܐ ܒܟܿܠܗܘܢ ܛܟܼ̈ܣܐ ܗܿܢܘܢ ܠܐ ܗܘܼܠ̈ܢܝܐ. ܘܡܬܼܝܒܠܝܼܢ ܡܼܢ ܚܕ ܠܚܕ ܥܕܡܐ ܠܐܚܪ̈ܢܐ. ܟܕ ܟܿܠܗܘܢ ܡܬܼܡܠܝܬ ܘܡܫܬܡܠܝܢ ܗܘܼܘ ܡܢܼܗܘܢ ܘܡܬܓܡܪܝܢ ܒܗܘܢ. ܘܗܼܢܘܢ ܫܘܼܟ̈ܢܐ ܣܟ ܠܐ ܚܿܣܪܝܢ ܗܘܼܘ ܐܦܠܐ ܡܬܼܒܨܪܝܢ. ܐܠܐ ܐܝܿܟܢܐ ܕܢ݀ܦܩܝܢ ܗܘܼܘ ܘܡܫܼܬܦܥܝܢ ܡܼܢ ܐܝܼܬܘܼܬܐ ܡܪܢܝܬܐ. ܗܿܟܢܐ ܡܿܛܝܢ ܗܘܼܘ ܠܘܬ݀ ܐܚܪ̈ܝܐ. ܚܝܠ̈ܘܬܐ ܗܿܢܘܢ ܠܐ ܓܫܝܼ̈ܡܐ. ܒܪܡ ܟܿܠ ܚܕܐ ܐܝܟ ܚܝܠܐ ܘܡܬܼܡܨܝܢܘܼܬܐ ܕܟܝܿܢܗ ܘܛܟܼܣܗ: ܡܩܒܠ ܗܘܼܐ ܡܼܢ ܫܘܼܟ̈ܢܐ. ܘܟܕ ܡܬܼܐܠܗܝܼܢ ܗܘܼ، ܘܡܬܓܡܪܝܢ ܒܗܿܠܝܢ ܡܘܗܒ̈ܬܐ ܐܠܗ̈ܝܬܐ. ܟܿܠܗܘܢ ܠܿܥܙܝܢ ܗܼܘܘ ܘܬܢܝܢ ܡܡܠܠܘܼܬ ܐܠܗܘܼܬܐ ܐܘܟܝܼܬ [ܬܐܘܠܘܓܝܐܐ] ܕܬܠܝܼܬܝܘ̄ ܣܓܝܼܕܬܐ ܕܚܕܐ ܐܠܗܘܼܬܐ ܡܫܒܚܬܐ. ܘܡܼܢܗܘܢ ܩܕܝܼܫ ܩܕܝܫ ܩܕܝܫ ܡܪܝܐ ܕܚܝܠ̈ܘܬܐ ܨܒܐܘܬ ܩܿܥܝܢ. ܘܡܼܢܗܘܿܢ ܒܪܝܼܟ ܗܼܘ ܐܝܼܩܪܗ ܕܡܪܝܐ ܡܼܢ ܐܬܪܗ ܡܙܥܩܝܢ. ܐܚܪ̈ܢܐ ܗܠܠܘܝܐ ܗܠܠܘܝܐ ܫܘܒ̄ ܠܟ ܐܠܗܐ ܬ݀ܢܝܢ܀ ܐܚܪ̈ܢܐ ܡܿܢ ܡܫܒܚܝܢ. ܐܚܪ̈ܢܐ ܕܝܢ ܡܝܒܒܝܢ. ܐܚܪ̈ܢܐ ܬܘܼܒ ܡܗܕܪܝܢ. ܘܐܚܪ̈ܢܐ ܡܩܠܣܝܢ. ܘܐܚܪ̈ܢܐ ܡܪܡܪܡܝܢ. ܘܐܚܪ̈ܢܐ ܡܘܕܝܢ ܘܣܿܓܕܝܢ. ܘܟܿܠܗܝܢ ܬܫܒܚ̈ܬܐ ܕܡܡܠܠܘܼܬ ܐܠܗܘܼܬܐ ܫܒܝܼܚܬܐ. ܡܬܼܥܠ̈ܝܢ ܗܘܼ̈ܝ ܡܼܢ ܛܟܼܣܐ ܠܚܒܪܗ. ܘܡܼܢ ܬܐܓܡܐ ܠܗܿܘ ܕܠܥܠ ܡܢܗ. ܘܡܼܢ ܓܘܼܕܐ ܠܕܝܬܝܪ ܡܼܢܗܿ ܡܥܠܝܐ. ܥܕܡܐ ܠܗܿܘ ܣܼܕܪܐ ܡܥܠܝܐ ܕܠܥܼܠ ܡܼܢ ܟܿܠܗܘܢ.



Page 117



ܗܿܘ ܕܡܛ݀ܠ ܫܒܝܼܚܘܬܗ ܘܡܥܠܝܘܼܬܗ ܘܩܪܝܼܒܘܼܬܐ ܕܠܘܥܕܐ ܕܫܟܝܼܢܬܐ ܕܐܝܼܬܘܼܬܐ ܐܫܼܬܡܗ ܟܘܟܒ ܢܘܓܗܐ. ܗ̄ ܕܐܟܡ ܕܩܪܝܒ ܗܼܘ ܟܘܟܒ ܢܘܓܗܐ ܕܡܬܼܚܐ ܘܐܝܼܬܘܗܝ ܐܝܙܓܕܐ ܕܢܘܼܗܪܐ. ܘܐ݀ܬܐ ܩܕܡ ܕܢܼܚܐ ܕܫܡܼܫܐ ܪܒܐ ܡܠܟܐ ܕܢܗܝܼܪ̈ܐ. ܗܿܟܢܐ ܐܦ ܗܼܘ ܡܛܟܣ ܗܘܼܐ ܩܕܡ ܫܡܼܫܐ ܡܬܼܝܕܥܢܐ ܡܠܟܐ ܘܡܪܐ ܕܟܿܠܗܘܿܢ ܚܝܠ̈ܘܬܐ ܡܠ̈ܝܼܠܐ ܕܢܘܼܪܐ ܘܪܘܼܚܐ. ܘܗܼܘ ܡܩܪܒ ܗܼܘܐ ܘܡܥܠ ܬܫܒܚ̈ܬܐ ܕܬܘܠܓܝܐ ܕܟܿܠܗܘܿܢ ܛܟܼܣ̈ܐ ܕܪ̈ܘܼܚܢܐ ܩܕܡ ܡܪܘܼܬܐ ܐܠܗܿܝܬܐ. ܘܗܼܘ ܬܘܼܒ ܡܩܒܠ ܗܘܼܐ ܫܘܼܟܢܐ ܡܪܢܝܐ ܘܡܝܒܠ ܗܘܼܐ ܠܟܢ̈ܘܬܗ ܕܒܗܿܠܝܢ ܬܠܬ ܥܕ̈ܬܐ ܡܪ̈ܢܝܬܐ. ܘܐܝܬܘ̄ ܗܘܼܐ ܒܟܝܿܢܗ ܫܦܝܐ ܫܦܝܼܪܐ ܢܗܝܼܪܐ ܫܠܝܼܛܐ ܒܝܿܬܗ. ܫܠܝܼܛ ܒܚܐܪܘܬܗ. ܫܠܝܼܛ ܒܨܒܝܿܢܗ. ܕܡܿܐ ܠܡܪܗ. ܦܿܩܕ ܐܝܟ ܒܪܘܝܗ. ܡܦܪܢܼܣ ܐܝܟ ܥܒܘܕܗ. ܗܢܐ ܪܒܐ ܘܡܥܠܝܐ ܘܐܪܟܘܢܝܼܛܐ ܕܟܿܠܗܘܿܢ ܚܝܠ̈ܘܬܐ. ܗܿܢܐ ܪܒ ܕܪܓܐ ܘܡܥܠܝ ܒܐܝܩܪܐ ܘܫܒܝܼܚ ܒܪܒܘܼܬܐ. ܗܿܢܐ ܟܘܟܒ ܢܘܓܗܐ. ܘܩܿܐܡ ܒܬܪܥܐ ܕܡܠܟܘܼܬܐ. ܘܡܥܠ ܘܡܦܩ ܐܝܟ ܪܒ ܒܝܬܐ ܘܪܒ ܚܝܠܐ ܘܬܪܝܢܐ ܕܡܠܟܐ. ܗܘܼ ܒܙܘܥ ܕܚܐܪܘܬܗ ܐܨܛܠܝܼ ܘܐܬܚܫܒ ܒܝܼܫܐܝܬ. ܘܐܥܼܠ ܓܕܫܐ ܕܒܝܼܫܬܐ ܕܠܝܬܝܗܿ ܗܘܬ݀ ܥܠ ܟܝܿܢܗ ܛܒܿܐ. ܘܐܬܼܪܢܝ ܣܩܘܼܒܠܐܝܬ. ܘܐܬܚܫܒ ܡܪܘܕܐܝܬ. ܘܐܬܼܪܥܝ ܡܫܩܠܐܝܼܬ. ܘܐܡܼܪ ܒܢܦܫܗ ܕܟܕ ܐܢܐ ܣܝܼܡ ܐܢܼܐ ܠܥܼܠ ܡܼܢ ܟܿܠܗܘܿܢ ܚܝܠ̈ܘܬܐ ܕܢܘܼܪܐ ܘܪܘܼܚܐ. ܘܐܢܿܐ ܩܪܝܼܒ ܐܢܼܐ ܠܫܟܝܼܢܬܐ ܕܪܒܘܼܬܐ ܡܬܘܼܡܝܬܐ ܘܡܪܢܝܿܬܐ. ܘܠܘܬܝ ܡܬܼܥܠ̈ܝܢ ܟ݀ܠܗܝܢ ܬܫܒ̈ܚܬܐ ܘܡܡܠܠܘܬ ܐܠܗܘܼܬܐ ܕܟܿܠܗܘܿܢ ܛܟܼܣ̈ܐ ܕܪ̈ܘܼܚܢܐ. ܘܐܢܿܐ ܡܩܪܒ ܐܢܼܐ ܩܕܡ ܡܪܘܼܬܐ ܡܪܢܝܿܬܐ. ܘܐܢܿܐ ܬܘܼܒ ܡܩܒܠ ܐܢܼܐ ܠܫܘܼܟ̈ܢܐ ܘܡܘܗܒ̈ܬܐ ܐܠܗ̈ܝܬܐ ܡܼܢ ܐܝܼܬܘܼܬܐ. ܘܡܦܼܩ ܐܢܼܐ ܡܝܒܠ ܐܢܼܐ ܠܛܟܼܣ̈ܐ ܘܓܘܼ̈ܕܐ ܐܚܪ̈ܢܝܬܐ. ܡܕܝܢ ܙ݀ܕܩ ܠܝ ܕܐܦ ܠܝ ܢܗܼܘܐ ܟܘܼܪܣܝܐ ܕܡܠܟܘܼܬܐ. ܘܢܬܬܣܝܼܡ ܠܥܼܠ ܡܼܢ ܟܿܠܗܘܿܢ ܟܘܟ̈ܒܐ ܗܿܠܝܢ ܡܬܼܝܕ̈ܥܢܐ ܕܚܝܠ̈ܘܬܐ ܕܒܫܡܿܝܐ ܗܿܠܝܢ ܪ̈ܘܚܢܝܬܐ. ܕܐܝܼܬܝܗܿ ܡܕܝܢܬ݀ ܪ̈ܘܼܚܢܐ. ܘܐ݀ܗܘܐ ܕܡܿܐ ܐܢܼܐ ܠܡܪܝܡܐ. ܐܝܟ ܕܐܦ ܐ݀ܝܬܝ ܩܪܝܼܒܐ ܘܠܝܼܛܐ ܘܕ݀ܡܐ ܠܡܪܐ ܡܪܝܡܐ. ܘܠܐ ܐܣܼܬܟܠ ܘܐܬܼܒܝܢ ܕܘܝܐ ܘܣܟܐ ܕܒܪܝܐ ܗܿܘ ܘܠܘ ܒܪܘܝܐ. ܘܥܒܝܼܕܐ ܗܿܘ ܘܠܘ ܥܒܘܼܕܐ. ܘܡܣܝܟܐ ܗܿ، ܘܠܘ ܡܣܝܟܢܐ. ܘܗܕܐ ܟܿܠܗܿ ܪܒܘܼܬܐ ܒܝܛܒܘܼܬܐ ܐܬܗܝܒܬ݀ ܠܗ. ܘܠܘ ܕܟܝܿܢܗ ܐܝܼܬܝܗܿ ܥܡܗ ܡܬܘܼܡܐܝܼܬ. ܘܟܕ ܗܿܠܝܢ ܐܬܼܚܫܒ ܡܫܩܠܐܝܼܬ ܐܣܛܝܼ ܡܼܢ ܬܐܘܪܝܐ ܐܠܗܿܝܬܐ ܕܐܬܝܗܒܬ݀ ܠܗ. ܕܗܿܠܝܢ ܡܪ̈ܢܝܬܐ ܥܠ ܐܘܣܝܐ ܕܐܝܼܬܘܼܬܐ ܒܠܚܘܕ ܘܿܠܐ ܗܘܼܐ ܠܗ ܕܢܬܚܫܒ. ܘܥܠ ܢܦܫܗ ܡܐܟ̈ܬܐ ܘܒܨܝܼܪ̈ܬܐ ܐܝܟ ܥܒܼܕܐ ܥܒܝܼܕܐ ܘܡܫܡ̄ ܕܪܒܘܬܐ. ܘܡܛ݀ܠ ܕܐܣܛܝܼ ܐܬܩܪܝܼ ܣܛܢܐ. ܘܡܛ݀ܠ ܕܐܫܿܬܩܼܠ ܢܦܼܠ ܡܼܢ ܚܫܐ ܕܪܡܘܼܬܐ. ܗܿܢܘܼ ܚܛܗܐ ܩܕܡ̄ ܥܠ ܓܕܫܢܐܝܼܬ



Page 118



ܠܒܪܝܬܐ ܫܦܝܼܬܐ ܘܫܦܝܼܪܬܐ ܕܐܬܒܪܝܬ݀ ܡܼܢ ܒܪܘܼܝܐ ܛܒܿܐ. ܘܡܛ݀ܠܗܕܐ ܠܝܬ ܚܛܗܐ ܕܪܒ ܘܥܫܝܼܢ ܡܼܢܗ ܕܚܫܐ ܗܿܢܐ ܕܪܡܘܼܬܐ ܣܩܘܼܒܠܝܬ݀ ܐܠܗܐ. ܘܟܕ ܐܫܬܿܩܠ ܒܗܿܢܐ ܚܘܼܫܒܐ ܕܪܡܘܼܬܐ ܘܨܒܼܐ ܬܘܼܒ ܕܢܬܼܥܠܐ ܘܢܬܼܪܡܪܡ ܠܐܝܟܐ ܕܠܐ ܙ݀ܕܩ ܠܗ܆ ܐܬܬܚܫܟ ܪܥܝܿܢܗ ܗܿ، ܢܗܝܼܪܐ ܡܼܢ ܚܫܼܟܐ ܕܚܫܐ ܣܢܝܐ ܘܢܨܿܐ ܥܡ ܐܠܗܐ. ܘܐܫܬܕܝܼ ܡܼܢ ܐܝܼܩܪܗ ܡܥܠܝܐ܆ ܠܥܘܼܡܩܐ ܬܚܬܝܐ ܕܚܫܘܼܟܘܼܬ ܗܘܢܐ. ܘܡܛ݀ܠܗܕܐ ܐܬܼܩܪܝܼ ܘܐܫܬܡܗ ܫܐܕܐ ܗ̄ ܫܕܝܐ ܕܐܫܼܬܕܝ ܡܼܢ ܐܝܼܩܪܗ. ܘܟܕ ܐܫܼܬܕܝܼ ܘܢܦܼܠ ܡܼܢ ܗܿܘ ܪܘܡܐ ܡܥܠܝܐ ܕܐܝܼܩܪܗ. ܥܠ ܟܿܠܗܘܿܢ ܬܐܓܡ̈ܐ ܘܛܟܼܣ̈ܐ ܘܣܼܕܪ̈ܐ ܕܚܠܝ̈ܘܬܐ ܪ̈ܘܼܚܢܐ ܥܒܼܪ. ܟܕ ܫܿܐܚ ܘܡܫܼܬܿܪܓܠ ܘܢ݀ܚܬ ܘܠܐ ܣܟ ܡܩܘܐ ܡܼܢ ܦܘܼܩܕܢ ܪܗܝܼܒܐ ܕܣܿܚܦ ܗܘܼܐ ܠܗ ܚܪܝܼܦܐܝܼܬ. ܘܡܣܪܗܒܐܝܼܬ. ܘܗܿܟܢܐ ܪܗܝܼܒܐ ܗܘܼܬ݀ ܡܦܘܼܠܬܗ ܟܕ ܡܣܼܬܚܦ ܘܢ݀ܦ ܡܼܢ ܫܡܿܝܐ. ܐܝܟ ܒܪܩܐ ܪܗܝܼܒܐ ܘܩܠܝܼܠܐ. ܟܕ ܕܝܢ ܚܙܐܘܼܗ̄ ܚܝܠ̈ܘܬܐ ܫܡܝ̈ܢܐ ܕܒܟܿܠܗܝܢ ܥܕ̈ܬܐ܆ ܘܟܿܠܗܘܿܢ ܛܟܼܣ̈ܐ ܘܣܕܪ̈ܐ ܪ̈ܘܚܢܝܬܐ. ܟܕ ܥ݀ܒܪ ܘܡܫܼܬܪܓܠ ܥܠ ܟܿܠܗܘܢ ܘܢ݀ܚܬ. ܩܡܼܘ ܗܘܼܘ ܒܬܗܼܪܐ ܘܒܘܼܠܗܝܐ ܪܒܐ. ܒܗܿܝ ܕܕܚܠܼܘ ܘܙܥܼܘ ܘܣܒܪܘ ܕܕܠܡܐ ܟܿܠܗܘܿܢ ܗܿܟܢܐ ܢ݀ܦܠܝܢ ܘܡܫܬܪܓܠܝܢ ܐܝܼܬ ܐܢܫ̈ܐ ܕܐܡܿܪܝܢ܆ ܕܣܿܓܝ̈ܐܐ ܡܢܼܗܘܢ ܡܼܢ ܟܿܠܗܘܿܢ ܛܟܼܣ̈ܐ ܐܫܼܬܪܓܠܘ ܥܡܗ ܘܢܦܼܠܘ ܗ̄ ܐܝܠܝܢ ܕܐܦ ܗܼܢܘܢ ܐܬܪܢܝܼܘ ܚܘܼܫܒܐ ܕܡܫܩܠܘܼܬܐ. ܘܐܝܼܬ ܬܘܼܒ ܕܐ݀ܡܪܝܢ ܕܠܝܬ ܗܘܼܐ ܛܟܼܣܐ ܥܣܝܼܪܝܐ ܣܛܼܪ ܡܼܢ ܗܿܠܝܢ ܬܫܥܐ ܛܟܼܣ̈ܐ ܕܒܬܠ ܥܕ̈ܬܐ. ܘܡܢܼܗܘܢ ܠܡ ܐܝܼܬܝܗܘܢ ܗܿܠܝܢ ܕܐܬܚܫܒܘ ܡܫܼܩܠܐܝܼܬ ܘܢܦܼܠܘ. ܒܪܡ ܗܼܝ ܕܚܬܝܼܬܐܝܼܬ ܗܕܐ ܐܝܼܬܝܗܿ ܐܝܟ ܕܐܡܼܪܢܢ ܡܼܢ ܠܥܼܠ. ܕܫܪܝܪܐܝܬ ܥܣܪܐ ܛܟܼܣ̈ܐ ܐܝܼܬܝܗܘܢ ܗܘܼܘ. ܗܿܢܘܢ ܬܫܼܥܐ ܕܨ݀ܝܪܝܢ ܠܐܪܙܐ ܩܕܝܼܫܐ ܕܬܠܝܼܬܝܘ̄ ܡܪܢܝܬ. ܘܗܿܘ ܚܕ ܬܘܼܒ ܡܫܘܕܥ ܚܕܐ ܗܿܝ ܐܠܗܘܼܬܐ ܘܡܪܘܼܬܐ ܕܐܝܼܬܘܼܬܐ ܡܬܘܼܡܝܬܐ ܬܠܝܼܬܝܬ݀ ܩܢܘ̈ܡܐ. ܘܗܼ، ܡܥܠܝ ܗܘܼܐ ܡܼܢ ܟܿܠܗܘܿܢ ܛܟܼܣ̈ܐ ܕܚܝܠ̈ܘܬܐ ܥ̈ܠܼܝܐ. ܘܐܝܼܬܘܗܝ ܗܘܼܐ ܪܫܐ ܘܩܕܡܝܐ. ܘܬܪܝܢܐ ܕܐܠܗܘܼܬܐ. ܘܥܠ ܗ݀ܝ ܐܬܩܪܝ ܟܘܟܒ ܢܘܓܗܐ ܘܐܪܟܘܢܐ. ܘܡܛ݀ܠ ܕܣܿܓܝ ܪܡܐ ܗܘܼܬ݀ ܘܡܥܠܝܐ ܕܘܼܟܬܗ. ܥܠܗܿܝ ܣܿܓܝܼ ܒܝܼܫܐ ܗܘܼܬ݀ ܘܩܫܝܐ ܡܦܘܠܬܗ. ܕܠܐ ܗܘܼܐ ܠܗܿ ܬܘܼܒ ܩܘܡܐ ܘܠܐ ܦܘܿܟܝܐ ܘܠܐ ܬܘܼܪܨܐ. ܘܗܼܘ ܒܠܚܘܼܕܘܗܝ ܛܟܼܣܐ ܗܿܘ ܕܒܼܪܐ ܐܢܘܢ. ܐܘܿ ܐܦ ܚܝܠ̈ܘܬܐ ܟܢܘ̈ܬܗܘܢ. ܘܗ̣ܿܢܐ ܟܕ ܢܿܦܠܝܢ ܘܡܼܫܬܿܪܓܠܝܼܢ ܒܙܘܥܐ ܪܒܐ. ܘܟܿܠܗܘܿܢ ܚܝܠ̈ܘܬܐ ܫܡܝ̈ܢܐ ܕܩܿܝܡܝܢ ܒܬܗܼܪܐ ܘܕܚܼܠܬܐ ܘܒܘܼܠܗܝܐ ܪܒܐ. ܕܕܠܡܐ ܐܦ ܗܼܢܘܢ ܡܣܼܬܚܦܝܢ ܥܡܗܘܢ. ܗܿܝܕܝܢ ܪܡܼܙ ܦܘܼܩܕܢܐ ܡܼܢ ܩܕܡ ܟܘܼܪܣܝܐ



Page 119



ܕܚܝܼܠܐ ܕܐܝܼܬܘܼܬܐ ܡܪܢܝܿܬܐ ܠܚܕ ܡܼܢ ܪ̈ܒܝ ܚܝܠ̈ܘܬܐ ܕܪ̈ܘܼܚܢܐ. ܘܐܙܥܼܩ ܒܩܠܿܗ ܪܘܼܚܢܐ ܒܠܫܢܗ ܡܬܬܪܓܡܢܐ ܡܠܼܬܐ ܠܐ ܡܪܟܒܬܐ ܘܐܡܼܪ. ܢ݀ܩܘܼܡ ܫܦܝܼܪ ܟܿܠܢ ܒܚܠܼܬܐ ܘܒܩܕܝܼܫܘܼܬܐ. ܘܥܡܗܿ ܕܒܪܬ ܩܿܠܐ ܗܿܕܐ ܐܫܬܪܪܘ ܟܿܠܚܕ ܡܼܢ ܛܟܼܣ̈ܐ ܒܕܘܼܟܬܗ. ܘܐܬܼܚܝܠܘ ܒܪ̈ܥܝܢܝܗܘܢ ܘܐܬܠܒܒܘ. ܘܬܘܼܒ ܫܪܝܼܘ ܕܢܫܒܚܘܢ ܘܢܒܪܟܘܢ ܘܢܩܕܫܘܢ. ܘܩܘܝܼܘ ܟܠܚܕ ܒܬܫܡܫܬܗ ܘܒܦܘܼܠܚܢܗ ܥܕܠܐ ܠܝܘܡܢ ܘܠܥܿܠܡ. ܠܐ ܦܫܬ݀ ܕܚܠܼܬܐ ܒܠ̈ܒܘܬܗܘܢ ܥܕܡܐܠ̈ܙܒܢܐ ܐܝܟ ܕܥܬܝܼܕܝܼܢܢ ܕܢܚܘܐ ܡܼܢ ܠܬܼܚܬ ܐܢ ܨ݀ܒܐ ܡܪܢ. ܘܐܦ ܗܼܢܘܢ ܚܝܠ̈ܘܬܐ ܡܪ̈ܘܼܕܐ ܕܐܬܚܫܒܘ ܘܢܦܠܼܘ܆ ܟܕ ܗܘܼܬ݀ ܒܪ̱ܬ ܩܿܠܐ ܕܢ݀ܩܘܼܡ ܫܦܝܪ܆ ܟܿܠܚܕ ܡܼܢܗܘܢ ܩܘܝܼܘ ܒܕܘܼܟܬܗ. ܐܠܐ ܠܬܼܚܬ ܣܿܓܝ ܒܥܘܼܡܩܐ ܚܫܘܼܟܐ ܘܬܚܬܝܐ. ܕܣܿܓܝ ܡܒܥܕ ܡܼܢ ܘܥܕܐ ܘܕܟܿܠܗܘܿܢ ܛܟܼܣ̈ܐ ܘܣܕܪ̈ܐ ܪ̈ܘܼܚܢܝܐ ܒܢ̈ܝ ܢܘܼܗܪܐ. ܘܗܿܟܢܐ ܗܘܼܬ݀ ܡܦܘܿܠܬܐ ܕܣܛܢܐܝܬ. ܗ̄ ܕܐܣܛܝܼ ܡܼܢ ܐܠܗܐ. ܘܐܫܼܬܡܗ ܫܐܕܐ ܡܪܘܼܕܐ܆ ܥܠ ܕܐܫܬܕܝ ܡܼܢ ܕܪܓܗ. ܘܐܣܼܬܚܦ ܘܢܦܼܠ ܡܛܠ ܕܡܪܼܕ ܘܐܫܼܬܿܩܠ܆ ܟܘܪܣܝܗ ܕܝܢ ܡܫܒܚܐ ܘܪܡܐ ܘܡܥܿܠܝܐ. ܘܕܘܼܟܬܗ ܫܒܝܼܚܬܐ ܘܡܝܩܪܬܐ܆ ܦܫܬ݀ ܣܦܝܼܩܬܐ ܘܡܓܙܝܬܐ ܡܼܢ ܕܝܪ̈ܐ. ܘܒܪܘܼܝܐ ܘܡܪܐ ܘܐܠܗ ܟܿܠ ܘܡܪܐ ܕܚܝ̈ܠܘܬܐ܆ ܡܛ݀ܠ ܕܐܝܼܬܘ̄ ܛܒܿܐ ܘܥܬܝܼܪܐ ܘܫܦܝܼܥ (ܒܫܘܟ̈ܢܐ) ܒܪ̈ܚܡܐ. ܘܠܐ ܣܝܒܪܬ݀ ܛܒܿܘܼܬܗ ܕܢܦܘܫ ܟܘܪܣܝܐ ܗܿܘ ܡܥܠܝܐ ܘܕܘܼܟܬܐ ܗܿܝ ܫܒܝܼܚܬܐ ܕܡܢܗܿ ܐܬܢܟܪܝܼ ܘܐܣܬܚܦ ܣܛܢܐ ܕܠܐ ܕܝܪ̈ܬܐ ܘܝܪ̈ܘܼܬܐ. ܘܕܢܒܼܪܐ ܩܢܘܼ̈ܡܐ ܐܚܪ̈ܢܐ ܗܟܘܬ ܪ̈ܘܚܢܝܐ ܐܝܟ ܗܿܢܘܢ ܕܢܦܼܠܘ܆ ܘܢܩܝܼܡ ܐܢܘܢ ܥܠ ܕܘܼܟܬܗ ܘܟܘܪܣܝܐ ܕܗܿܘ ܕܐܣܬܚܦ ܡܢܗ. ܕܢܘܪܒܬ ܕܘܼܟܬܐ ܗܧܝ ܪܡܬܐ ܘܡܝܩܪܬܐ ܕܒܡܠܟܘܼܬܐ ܡܪܢܝܿܬܐ. ܘܕܢܓܥܠܝܗܿ ܠܗܘܢ. ܡܢܫܝܠ ܘܒܪܗܝܼܒܘ ܡܢ܆ ܐܝܟ ܕܝܗܒܗܿ ܠܐܚܪ̈ܢܐ ܠܐ ܣܟ ܡܨܝܢ ܗܘܼܘ ܐܘܿ ܝ݀ܕܥܝܢ ܐܝܩܪܗܿ ܕܢܩܕܘܢܗܿ ܘܢܫܼܬܪܪܘܢ ܒܗܿ. ܐܠܐ ܒܥܓܠ ܡܘܒܕܝܢ ܗܘܼܘ ܠܗܿ. ܘܡܬܼܢܟܪܝܢ ܡܼܢ ܫܒܝܼܚܘܼܬܗܿ ܘܡܬܓܠܙܝܢ ܡܼܢ ܬܫܡܫܬܗܿ ܛܘܼܒܬܢܝܼܬܐ ܘܡܪܢ݀ܝܬܐ ܐܝܟ ܗܿܢܘܢ ܩܕܡܝ̈ܐ܆ ܕܠܐ ܐܬܼܒܝܢܘ ܒܐܝܼܩܪܗܘܢ ܘܠܐ ܢܼܛܪܘ ܛܟܼܣܐ ܕܒܪܝܼܬܗܘܢ. ܘܐܟܙܢܐ ܕܗܿܐ ܚܿܙܝܢܢ ܒܥܿܠܡܐ ܗܿܢܐ ܕܒܢܝ̈ܢܫܐ ܐܝܠܝܢ ܕܥܬܪܝܢ ܘܝܪܒܝܢ ܡܢܼܫܝܠ܆ ܘܩܿܢܝܢ ܥܘܼܬܪܐ ܢܘܟܪܝܐ ܕܠܐ ܐܫܬܦܠܘ ܒܗ ܐܦܠܐ ܐܬܛܪܦܘ ܚܠܦܘܗܝ. ܕܐܘܿ ܡܬܼܝܗܒ ܠܗܘܢ ܡܼܢ ܐܚܪܝܢ. ܐܘܿ ܡܫܟܚܝܼܢ ܣܝܼܡܬܐ ܡܕܡ. ܒܥܓܠ ܘܩܠܝܼܠܐܝܬ ܡܦܠܗܕܝܢ ܠܗܿ ܠܐ ܡܛܟܣܐܝܬ ܘܡܛܠܩܝܢ ܠܗܿ ܘܡܘܒܕܝܢ. ܡܛܠ ܕܠܐ ܝ݀ܕܥܝܢ ܐܝܩܪܗܿ. ܒܗܿܝ ܕܠܐ ܐܫܼܬܦܠܘ ܘܐܬܛܪܦܘ ܡܛ݀ܠܬܗܿ. ܐܝܠܝܢ ܕܝܢ ܕܩܢܝܢ ܥܘܼܬܪܐ ܡܼܢ ܫܦܼܠܐ ܕܐܝܼܕ̈ܝܗܘܢ ܘܕܘܥ̈ܬܐ ܕܐܦ̈ܝܗܘܢ. ܘܛܘܼܪܦܐ ܣܿܓܝܐܐ ܕܩܢܘܼ̈ܡܝܗܘܢ܆ ܙܗܝܼܪܐܝܬ ܢ݀ܛܪܝܢ ܠܗ. ܘܒܝܼܕܥܬܐ ܡܬܚܫܚܝܼܢ ܒܗ. ܟܕ ܡܛܫܝܢ ܠܗ ܒܒܝܬ



Page 120



ܓܙܐ ܚܣܝܼܢܐ ܘܬܚܝܬ ܩܘܼܦ̈ܠܐ ܘܛܒ̈ܥܐ ܘܚܬܡ̈ܐ ܘܓܢܝܼܙܘܼܬܐ ܘܡܣܬܪܢܘܼܬܐ ܒܗܿܝ ܕܝ݀ܕܥܝܢ ܕܒܟܡܐ ܥܡܠܐ ܪܒܐ ܘܫܦܼܠܐ ܣܿܓܝܼܐܐ ܘܛܘܼܪܦܐ ܟܢܫܘܼܗܝ ܘܩܢܼܐܘܗܝ. ܘܟܡܐ ܐܘܼܠܨܢ̈ܐ ܘܥܣܩܘܼܬܐ ܕܣܬܘܐ ܘܕܩܝܛܐ. ܘܕܦܘܸܠܚܢ ܐܪܥܐ ܘܬܥܫܐ ܣܿܓܝܼܐܐ. ܐܘܿ ܕܩܝܢ̈ܕܘܢܘܣ ܕܐܘܼܪ̈ܚܬܐ ܡܒܥܕ̈ܬܐ. ܘܩܢܼܛܐ ܕܓܝܣ̈ܐ ܘܓܢܒ̈ܐ ܘܡܚܠܨܢܐ. ܐܘܿ ܕܚܠܼܬܐ ܪܒܬܐ ܕܒܛܘܦܐ ܕܒܢܬ݀ ܓܠ̈ܠܐ ܘܡܚܫ̈ܘܼܠܐ ܡܥܪ̈ܡܐ ܕܒܝܡ̈ܡܐ ܘܢܗܪ̈ܘܬܐ. ܘܡ̈ܘܬܐ ܕܟܠܝܘܡ ܘܟܿܠܫܥ. ܐܘܿ ܒܐܓܝܼܪܘܬܐ ܡܫܦܠܢܝܼܬܐ ܘܩܛܝܼܪܝܬܐ. ܘܦܥܠܘܼܬܐ ܡܕܝܒܢܝܼܬܐ. ܘܛܘܼܪܦ ܢܦܫܐ ܘܫܘܼܦܠ ܚܝܠܐ. ܐܝܟ ܕܡܢܣܝܐ ܗܿܕܐ ܘܝܼܕܝܼܥܐ ܠܟܿܠܗܘܿܢ ܒܢܝ̈ܢܫܐ. ܕܟܿܠܡܢ ܕܩܢܐ ܥܘܼܬܪܐ ܕܠܐ ܥܡܠܐ ܒܥܓܠ ܡܦܠܗܕ ܠܗ. ܒܗܿܝ ܕܠܐ ܝ݀ܕܥ ܐܝܼܩܪܗ. ܡܛ݀ܠ ܕܠܐ ܐܫܼܬܿܦܠ ܒܗ. ܗܿܘ ܕܝܢ ܕܩܿܢܐ ܒܥܡܠܐ ܘܛܘܼܪܦܐ܆ ܣܿܓܝܼ ܡܼܙܕܗܪ ܒܗ ܘܢ݀ܛܪ ܠܗ. ܒܗܿܝ ܕܝ݀ܕܥ ܐܝܼܩܪܗ. ܡܛ݀ܠ ܕܣܿܓܝܼ ܐܫܬܦܠ ܡܛ݀ܠܬܗ. ܗܟܘܬ݀ ܘܐܢ ܢܗܼܘܐ ܐ̱ܢܫ ܛܠܝܘܣܐ ܒܪܝܪܐ ܕܠܐ ܥܕܟܝܠ ܡܢܣܝ ܒܥܿܠܡܐ܆ ܐܘܿ ܠܠܐ ܡܕܡ ܘܗܕܝܘܼܛܐ ܘܠܐ ܡܫܡܠܝ ܒܗܘܢܐ ܘܒܝܼܕܥܬܐ. ܘܡܼܬܝܼܗܒ ܠܗ ܕܪܓܐ ܡܥܠܝܐ ܘܫܘܼܠܛܢܐ ܠܡܕܒܪܘ ܥܡܐ ܣܿܓܝܼܐܐ ܘܡܕܝܼܢܬܐ. ܐܘܿ ܣܘܓܐ ܕܚܝܠ̈ܘܬܐ. ܒܝܼܫܐܝܬ ܘܠܐ ܡܛܟܣܐܝܼܬ ܡܬܼ ܚܫܚ ܒܪܫܢܘܼܬܗ. ܒܥܓܠ ܢ݀ܦܠ ܡܼܢ ܐܝܩܪܗ (ܕܪܓܗ) ܘܡܫܼܬܪܐ ܡܼܢ ܫܘܼܠܛܢܗ. ܡܛ݀ܠ ܕܠܐ ܝܕܥܬܗ ܘܠܐ ܡܕܪܫܘܼܬܗ. ܐܘܿ ܡܘܒܕ ܢܦܫܗ ܘܕܗܿܢܘܢ ܕܥܡܗ ܡܛ݀ܠ ܗܕܝܘܼܛܘܼܬܗ. ܗܟܘܬ ܐܬܼܪܢܝ ܗܿܘ ܒܪܘܼܝܐ ܚܟܝܼܡ ܒܟܿܠ ܘܝ݀ܕܥ ܟܿܠܡܕܡ ܩܕܡ ܗܿܝ ܕܢܗܼܘܐ. ܐܝܟ ܗܿܘ ܕܡܼܢ ܟܕܘܼ ܗܘܼܐ ܘܐܬܓܡܼܪ ܘܥܒܼܪ. ܕܐܢ ܢܒܼܪܐ ܐܚܪ̈ܢܐ ܐܝܟ ܗܿܠܝܢ ܘܢܫܠܡ ܠܗܘܿܢ ܕܘܼܟܬܐ ܗܿܝ ܡܝܩܪܬܐ. ܘܢܩܝܼܡ ܐܢܘܢ ܥܠ ܬܫܡܼܫܬܐ ܡܥܠܝܬܐ ܕܡܢܗܿ ܐܬܓܠܼܙܘ ܐܬܼܢܟܪܝܼ ܐܪܟܘܢܐ ܕܐܣܼܬܚܦ ܡܛ݀ܠ ܪܡܘܼܬܗ. ܐܦ ܗܼܢܘܢ ܡܛܠܕܠܐ ܝܿܕܥܝܼܢ ܐܝܼܩܪܗܿ ܒܥܓܠ ܡܘܒܕܝܢ ܠܗܿ ܘܡܬܼܢܟܪܝܼܢ ܡܼܢ ܕܘܼܝܪܗܿ ܘܡܼܬܓܠܙܝܢ ܡܼܢ ܛܘܼܒܬܢܘܼܬܗܿ ܪܒܬܐ. ܒܗܿܝ ܕܡܐܓܢ ܢܣܒܘܼܗܿ ܕܠܐ ܥܠܡܐ ܘܕܠܐ ܠܐܘܼܬܐ. ܐܬܚܫܒ ܗܿܘ ܛܘܼܒܬܢ ܒܟܿܠ ܘܚܟܝܼܡܐ ܒܠܚܘܕ[ܘ]ܗܝ ܐܝܟ ܕܝܿܕܥ ܟܿܠ ܕܢܒܕܐ ܩܢܘܼ̈ܡܐ ܗܟܘܬ ܡܠ̈ܝܼܠܐ ܘܣܓܝ̈ܐܐ. ܘܩܕܡܐܝܼܬ ܢܣܝܼܡ ܐܢܘܿܢ ܒܐܬܪܐ ܬܥܝܼܫܐ ܘܣܿܓܝܼ ܛܘܼܪ̈ܦܐ ܕܢܫܼܬܿܦܠܘܢ ܒܗ ܘܢܣܼܒܠܘܢ ܐܘܼܠ̈ܨܢܐ ܘܩܝܼܢܕ̈ܘܢܘ. ܒܥܡܠܐ ܪܒܐ ܘܠܐܘܼܬܐ ܘܩܼܢܛܐ ܘܕܚܠܼܬܐ ܣܿܓܝܐܬܐ܆ ܡܛ݀ܠܬܗܿ ܟܕ ܡܛ݀ܠܬܗܿ ܕܕܘܼܟܬܐ ܗܿܝ ܡܝܩܪܬܐ ܘܐܬܪܐ ܫܒܝܼܚܐ ܘܡܥܠܝܐ. ܕܒܡܠܟܘܼܬܗ ܫܡܿܝܢܝܼܬܐ ܘܥܠܡܝܼܢܝܿܬܐ ܕܒܥܿܠܡܗ ܪܒܐ. ܗܿܝ ܕܡܢܗܿ ܐܬܢܟܪܝܼ ܘܐܬܓܠܙ ܡܪܘܼܕܐ ܩܕܡܝܐ ܘܪܫ ܒܝܼܫܬܐ ܕܒܨܒܝܿܢܗ



Page 121



ܗܘܼܐ ܚܫܘܼܟܐ. ܘܡܼܛܠ ܕܪ̈ܘܼܚܢܐ ܩܛܝܼ̈ܢܐ ܘܠܐ ܗܘܼܠ̈ܢܝܐ܆ ܠܝܬ ܒܟܝܿܢܗܘܢ ܥܡܠܐ ܘܛܘܼܪܦܐ ܘܬܥܫܐ. ܘܠܐ ܫܦܼܠܐ ܘܠܐܘܼܬܐ ܘܕܐܝܟ ܗܿܠܝܢ܆ ܐܬܪܢܝܼ ܕܢܥܼܒܕ ܒܪܝܼܬܐ ܐ̱ܚܪܬܐ ܡܪܟܒܬܐ ܡܼܢ ܗܘܼܠܢܝܘܼܬܐ ܕܩܕܝܼܡܐ ܗܘܼܬ݀ ܒܪܝܐ ܡܼܢ ܫܘܼܪܝܐ ܥܡܗܿ ܕܒܪܝܬܗܘܢ ܕܪ̈ܘܼܚܢܐ ܘܢܛܝܼܪܐ ܠܣܛܪ. ܡܛ݀ܠ ܕܝ݀ܕܥ ܗܘܼܐ ܗܿܘ ܚܟܝܼܡ ܒܟܿܠ ܒܡܩܕܡܘܼܬ ܝܼܕܥܬܗ܆ ܕܗܿܟܢܐ ܥܬܝܼܕ ܕܢܗܼܘܐ ܐܝܟ ܗܿܠܝܢ ܕܬܢܝܢܢ. ܘܡܼܣܬܢܝ ܕܢܥܼܒܕ ܚܝܘܬܐ ܡܠܝܼܠܬܐ ܡܪܟܒܬܐ ܡܼܢ ܪܘܼܚܢܘܼܬܐ ܘܡܼܢ ܗܘܼܠܢܝܘܼܬܐ܆ ܩܕܡ ܒܼܪܗܿ ܠܗܘܼܠܐ ܡܼܢ ܫܘܼܪܝܐ ܥܡܗܿ ܕܒܪܝܼܬܐ ܕܪ̈ܘܼܚܢܐ. ܘܟܿܠܗܝܢ ܗܿܠܝܢ ܒܚܕ ܪܦܦܐ ܒܪܐ ܘܐܬܩܢ ܘܥܒܼܕ ܐܢܝܢ. ܐܦ ܠܢ ܠܐ ܡܬܼܝܕ̈ܥܢ ܐܟܚܕܐ ܡܛ݀ܠ ܡܫܡܠܝܘܼܬܢ. ܐܠܐ ܥܡ ܣܘܕܐ ܣܿܓܝܼܐܐ ܒܬܼܢܝܐ ܕܡܠܼܬܐ ܐܪܝܼܟܬܐ ܘܬܫܥܝܼܬܢ݀ܝܬܐ. ܕܒܝܕ ܗܘܼܠܢܝܘܼܬܐ ܘܥܒܝܘܼܬܐ ܕܗܿܘܐ ܠܗܿ ܠܗܿܕܐ ܚܝܘܬܐ ܡܪܟܒܬܐ ܡܠܝܼܠܬܐ. ܬܫܼܟܚܝ ܕܬܣܝܒܪܝ ܘܬܣܼܒܘܠܝ ܥܡܠܐ ܘܬܥܫܐ ܒܠܐܘܼܬܐ ܘܛܘܼܪܦܐ ܨܒܝܿܢܐܝܬ. ܘܒܙܘܥܐ ܕܚܐܪܘܼܬܐ ܘܫܠܝܼܛܘܼܬ ܒܝܿܬܐ. ܐܝܟܢܐ ܕܟܐܢܐܝܬ ܘܙܕܩܐܝܬ ܬܣܒܝ ܐܓܪܐ ܘܬܩܒܠܝ ܦܘܼܪܥܢܐ. ܕܐܝܬܘܗܝ ܝܪܬܘܼܬ ܟܘܼܣܝܐ ܘܕܘܼܟܬܐ ܫܒܝܼܚܬܐ ܕܡܼܢܗܿ ܐܬܢܟܪܝܼ ܗܼܘ ܚܢܝܼܓܐ ܕܐܬܼܟܪܗ ܒܪܡܘܼܬܐ. ܘܡܛܠ ܕܐܫܼܬܿܩܠ܆ ܗܘܼܐ ܚܫܘܼܟܐ ܣܚܝܼܦܐ. ܘܕܟܕ ܬܩܒܠܝ ܦܘܼܪܥܢܐ ܟܐܢܐ ܘܬܐܪܬ ܕܘܼܟܬܐ ܗܿܝ ܡܪܢ݀ܝܬܐ ܕܒܡܠܟܘܼܬܐ. ܒܙܗܝܼܪܘܼܬܐ ܪܒܬܐ ܘܥܝܼܪܘܼܬܐ ܬܛܪܝ ܗܼܝ ܚܐܪܘܼܬܐ ܠܝܪܬܘܬܐ ܡܠܟܝܬܐ. ܡܛܠ ܕܝܕܥܐ ܐܝܼܩܪܗܿ ܘܪܒܘܼܬܗ. ܒܗܿܝ ܕܣܓܝܼ ܫܦܼܠܐ ܘܛܘܼܪܦܐ ܣܒܼܠܬ݀ ܒܐܬܪܐ ܕܬܥܫܐ ܡܛ݀ܠܬܗܿ. ܘܟܕ ܗܿܟܢܐ ܬܬܼܥܐ ܘܬܗܼܘܐ. ܬܩܘܐ ܒܛܘܼܒܬܢܘܼܬܐ ܗܿܝ ܠܐ ܡܼܬܡܠܠܢܝܼܬܐ ܠܥܿܠܡܝܢܐܝܬ ܕܠܐ ܫܘܼܚܠܦ ܘܕܠܐ ܙܘܼܥܙܥ. ܘܥܠ ܐܝܟܢܝܘܼܬܗܿ ܕܛܘܼܒܬܢܘܼܬܐ ܗܿܝ܆ ܠܝܬ ܠܡܐܡܪ. ܒܗܿܝ ܕܥܝܢܐ ܢܣܝܼܣܬܐ ܠܐ ܚܼܙܬ݀. ܘܐܕܢܐ ܠܐ ܫܡܼܥܬ݀. ܘܥܠ ܠܒܐ ܗܘܼܠܢܝܐ ܕܠܐ ܕܿܟܐܼ ܡܼܢ ܚܫ̈ܐ ܠܐ ܡܠܼܩ ܐܝܟܢܝܘܼܬ ܛܘܼܒܐ ܘܒܘܼܣܡܐ ܗܿܘ ܡܪܢܝܐ ܕܒܡܠܟܘܼܬ ܐܝܼܬܘܼܬܐ ܡܬܘܼܡܝܬܐ. ܗܿܕܐ ܗܿܝ ܥܠܼܬܐ ܕܡܛ݀ܠܬܗܿ ܐܬܼܒܪܝܼ ܒܪܢܫܐ ܚܝܐ ܡܠܝܼܠܐ ܡܪܟܒܐ ܡܼܢ ܢܦܫܐ ܪܘܚܢܝ݀ܬܐ ܒܪܬ ܟܝܿܢܐ ܕܪ̈ܘܼܚܢܐ. ܘܡܼܢ ܦܓܪܐ ܗܘܼܠܢܝܐ ܕܡܩܝܡ ܡܼܢ ܪܒܥܐ ܐܣܛܘܼܟܣ̈ܐ ܐܒ̈ܗܝ ܬܒܝܠ. ܘܒܗܿܠܝܢ ܫܠܡ ܩܦܠܐܘܢ ܩܕܡܝܐ ܕܡܐܡܪܐ ܕܬܠܬܐ ܒܝܕ ܐܠܗܐ ܕܚܝܠ ܀ ܀ ܀

ܩܦܠܐܘܢ ܕܬܪܝܢ ܥܡ ܐܠܗܐ ܕܡܚܟܡ ܘܡܗܕܐ܆ ܥܠܗܿܝ ܕܡܢܘܼ ܟܝܿܢܗ ܕܒܪܢܫܐ ܡܛܠ ܕܣܓܝ ܪܒ ܘܫܒܝܼܚ ܘܬܡܝܼܗ ܥܒܘܼܕܐ ܚܟܝܼܡ ܒܟܿܠ. ܘܠܐ ܡܬܼܕܪܟ ܠܗܘ̈ܢܐ ܥܒܝܼܕ̈ܐ ܘܠܐ ܡܬܡܼܫܚ ܘܠܐ ܡܣܼܬܝܟ. ܘܠܝܬ ܠܟܝ̈ܢܐ ܪ̈ܦܝܐ ܕܢܩܘܼܡܘܢ ܥܠ ܝܕܥܬܐ ܕܥܠܘܗܝ. ܗܿܟܢܐ ܐܦ ܟܿܠܗܿ ܒܪܝܼܬܐ ܪܒܬܐ



Page 122



ܘܫܒܝܼܚܬܐ ܘܬܡܝܼܗܬܐ ܠܐ ܡܬܼܕܪܟܢܐ. ܒܗܿܝ ܕܐܝܬ ܒܗܿ ܦܘܼܪ̈ܫܢܐ ܣܿܓܝ̈ܐܐ ܘܫܘܼܚܠ̈ܦܐ ܘܓܢܼܣ̈ܐ ܘܐܕ̈ܫܐ ܘܩܢܘܼ̈ܡܐ ܕܠܐ ܣܟ ܡܣܬܝܟܝܢ ܐܘܿ ܡܬܕܪܟܝܼܢ. ܡܢܘܼ ܡܼܢ ܒܢܝ̈ܢܫܐ ܥܒܝ̈ܐ ܘܗܘܠ̈ܢܝܐ ܡܢܬܥ̈ܝ ܥܡ ܒܣܼܪܐ ܟܢܬܗܘܿܢ ܘܪ̈ܫܦܝ ܒܐܪܥܐ ܐܡܗܘܿܢ ܕܡܿܨܐܼ ܕܢܕܪܟ ܘܢܘܕܥ ܘܢܐܠܼܦ ܥܠ ܒܪ̈ܝܬܐ ܬܗܝܪ̈ܬܐ ܘܠܐ ܡܬܕܪ̈ܟܢܝܬܐ. ܘܡ̈ܠܝܬ݀ ܚܟܡܼܬܐ ܪܒܬܐ ܕܒܪܐ ܘܐܬܩܢ ܒܪܘܝܐ ܚܟܝܼܡܐ. ܐܠܐ ܕܢܗܼܘܐ ܡܼܢ ܕܐܪܚܼܩ ܡܼܢ ܕܠܘܚܝܗ ܕܥܿܠܡܐ ܘܐܒܥܕ ܘܐܙܼܠ ܫܟܢ ܒܫܠܝܐ. ܘܫܬܩ ܘܐܬܟܢܫ ܒܗܘܢܐ ܘܚܘܼܫܒܐ. ܘܕܝܒ ܦܓܪܗ ܒܥܢܘܝܘܼܬܐ. ܘܐܬܩܛܢ ܘܐܨܛܠܠ ܒܗܘܢܐ ܘܒܝܕܥܬܐ. ܘܕܟܝ ܠܒܗ ܘܡܪܩ ܪܥܝܢܗ ܡܼܢ ܟܿܠ ܚܫܐ ܘܨܐܝܘܼܬܐ. ܘܐܬܗܓܝ ܙܝܢܐ ܣܿܓܝܼܐܐ ܒܟܝܿܢܐ ܘܐܬܒܩܝ ܒܗܘܢܐ. ܘܐܬܚܫܒ ܥܠ ܒܪܘܝܐ. ܘܒܗ ܒܠܚܘܕܘܗܝ ܐܬܢܝ ܘܗܼܪܓ ܥܕܡܐ ܕܡܢܗ ܐܬܢܗܪ ܒܗܘܢܐ ܘܒܝܕܥܬܐ. ܘܐܬܚܟܡ ܘܐܕܪܟ ܠܟܝܿܢܐ ܕܟܿܠܗܝܢ ܒܪ̈ܝܬܐ. ܘܐܦ ܠܗ ܠܒܪܘܝܐ ܡܢܼܗܝܢ ܕܒܪ̈ܝܬܗ ܡܫܼ̣ܚ ܕܢܕܥ. ܐܝܟ ܕܡܨܝܐ ܠܒܪܢܫܐ ܕܢܕܥ ܠܐܠܗܐ. ܟܕ ܗܿܠܝܢ ܟܿܠܝܗܝܢ ܝܿܠܦ ܘܡܬܚܟܡ ܘܝܿܕܥ. ܗܿܝܕܝܢ ܡܼܨܝܐ ܠܗ ܠܒܪܢܫܐ ܕܢܕܥ ܗܼܘ ܠܗ ܘܢܬܼܒܩܐ ܒܝܿܬܗ. ܘܕܡܢܘܼ ܟܝܿܢܗ. ܘܡܼܢ ܐܝܟܘ ܫܘܼܪܝܗ. ܘܠܐܝܟܐ ܚܿܐܪ ܫܘܼܠܛܡܗ. ܣܛܪ ܡܼܢ ܗܿܟܢ ܟܿܠ ܕܝܼܠܦ ܘܝܼܕܥ ܡܕܡ. ܣܿܓܝܼ ܒܨܝܼܪܐ ܝܼܕܥܬܗ ܡܼܢ ܝܕܥܬܐ ܕܫܪܪܐ ܘܚܬܝܼܬܐܝܼܬ ܕܟܝܿܢܐ. ܘܗܿܫܐ ܡܛ݀ܠ ܠܐ ܡܫܡܠܝܘܬܢ ܩܠܝܼܠ ܡܼܢ ܣܓܝܼ ܐܡܿܪܝܢܢ ܩܕܡ ܠܐ ܡܫܡ̈ܠܝܐ ܕܐܟܘܬܢ. ܐܝܿܟܢܐ ܕܠܐ ܟܿܠ ܟܿܠܗܿ ܢܬܓܠܙ ܡܼܢ ܝܕܥܬܐ ܕܫܪܪܐ. ܘܒܝܕ ܗܿܢܐ ܩܠܝܼܠ ܕܡܚܘܝܢܢ ܐܦ ܗܿܪܓܝܢܢ ܘܡܼܬܒܚܢܝܼܢܢ ܘܣܟ ܠܐ ܡܐܡܢܝܼܢܢ. ܗܼܘ ܫܪܪܐ ܡܼܢܗ ܘܒܗ ܓܠܐ ܠܢ ܚܬܝܼܬܘܼܬܗ܆ ܘܐܡܿܪܝܢܢ ܕܟܝܿܢܗ ܕܒܪܢܫܐ ܐܝܼܬܘ̄ ܡܕܡ ܥܦܝܦܐ. ܚܝܘܼܬܐ ܡܪܟܒܬܐ. ܡܼܢ ܪܘܼܚܢܝܘܼ̄ ܡܿܢ ܗܘܼܠܢܝܘܼܬܐ. ܡܼܢ ܪܘܚܢܝܘܼܬܐ ܡܿܢ ܢܦܫܐ ܚܝܬܐ ܘܡܠܝܼܠܬܐ ܘܝܕܘܥܬܢܝܼܬܐ ܒܪܬ ܟܝܿܢܐ ܕܪ̈ܘܼܚܢܐ. ܘܐܝܼܬ ܠܗܿ ܬܪ̈ܝܢ ܚ̈ܝܠܐ. ܚܝܐ ܘܡܠܝܼܠܐ܆ ܕܢܗܝܼܪܐ ܘܫܦܝܐ ܒܟܝܿܢܗܿ. ܘܟܡܐ ܕܬܬܼܗܓܐ ܒܝܕܥܬܐ ܬܫܬܘܫܛܝ ܘܬܬܼܚܟܡܝ ܘܬܬܼܥܠܐ. ܣܟ ܠܝܬ ܣܿܟܐ ܘܠܐ ܬܚܘܼܡܐ ܠܝܼܕܥܬܐ ܕܡܫܼܟܚܐ ܕܬܩܒܠܝ. ܡܛܠ ܕܠܝܕܥܬܐ ܕܫܪܪܐ ܠܝܬ ܣܿܟܐ. ܘܢܦܫܐ ܡܠܝܼܠܬܐ ܠܝܬ ܠܗܿ ܟܠܝܼܬܐ ܡܼܢ ܕܬܩܒܠܝ ܝܥܕܬܐ ܘܬܫܬܘܫܛܝ ܒܗ ܒܥܿܠܡܐ ܗܿܢܐ ܐܦ ܒܗܿܘ ܕܥܬܝܕ. ܗܿܟܢ ܘܠܥܿܠܡܝܢ ܕܠܐ ܫܘܼܠܡ. ܘܟܡܐ ܕܬܬܼܥܠܐ ܘܬܫܬܘܫܛܝ ܒܝܼܕܥܬܐ. ܬܬܒܣܡܝ ܘܬܬܗܢܐ ܒܒܘܼܣ̈ܡܐ ܘܗܢܝܘ̈ܬܐ ܕܠܝܬ ܠܗܘܿܢ ܦܚܼܡܐ ܘܠܐ ܡܬܼܡܠܠܝܢ. ܘܐܢ ܚܕ ܗܘܼܐ ܛܟܼܣܐ ܕܝܕܥܬܐ ܕܫܪܪܐ. ܘܐܝܼܬ ܗܘܼܐ ܠܗ ܣܿܟܐ ܘܫܘܼܠܡܐ. ܥܡ ܗܿܝ ܕܡܕܪܟ



Page 123



ܗܘܼܐ ܠܗ ܐ̱ܢܫ ܘܡܟܬܪ ܗܘܼܐ ܒܗ ܙܒܢܐ ܡܡܫܚܐ ܣܿܒܥ ܗܿܘܐ ܡܢܼܗܿ ܘܗܿܘܐ ܐܝܟ ܥܝܿܕܐ ܘܟܝܿܢܐ ܩܒܝܼܥܐ ܘܠܐ ܡܫܢܝܿܢܐ. ܘܠܐ ܡܬܼܒܣܡ ܗܘܼܐ ܒܗ ܐܝܟ ܗܿܘ ܚܼܕܬܐ ܘܕܟܿܠܥܕܢ ܚܕܬ ܦܿܓܥ ܒܗ. ܐܟܡܐ ܕܒܣܿܓܝ̈ܐܬܐ ܟܝܢܝ̈ܬܐ ܘܓܕܫ̈ܢܝܬܐ ܡܢܣܝܢܢ ܒܥܿܠܡܐ ܗܿܢܐ. ܘܒܗܿܝ ܕܚܕ ܗܼܘ ܡܫܡܠܝܐ ܘܠܐ ܚܣܝܼܪܐ ܒܠܚܘܼܕܘ̄. ܘܟܿܠܗܘܿܢ ܒܪ̈ܝܐ ܡܠ̈ܝܼܠܐ ܘܝܕܘܼܥ̈ܬܢܐ ܒܗ ܣܿܠܩܝܢ. ܘܡܼܬܥܠܝܢ ܘܡܼܬܚܟܡܝܼܢ. ܘܠܣܟܐ ܕܓܡܝܼܪܘܼܬܗ ܘܫܘܼܡܠܝܗ. ܠܐ ܡܼܨܝܐ ܕܢܕܪܟܘܢ ܘܢܡܼܛܘܢ. ܘܡܼܢ ܗܘܼܠܢܝܘܼܬܐ ܕܝܢ ܐܝܼܬ ܠܒܪܢܫܐ ܦܓܪܐ ܡܪܟܒܐ ܡܼܢ ܐܪܒܥܐ ܐܣܛܘܼܟ̈ܣܐ. ܚܝܘܼܬܐ ܡܫܡܠܝܬܐ ܒܪܬ ܟܝܿܢܐ ܕܟܿܠܗܝܢ ܚܝ̈ܘܬܐ ܡܢܦ̈ܫܬܐ. ܕܐܝܼܬ ܠܗ ܢܦܫܐ ܕܡܢܝܬܐ ܡܩܝܼܡܢܝܬܗ ܕܦܓܪܐ. ܐܝܟ ܫܪܟܐ ܕܚܝ̈ܘܬܐ. ܘܐܝܼܬ ܠܗܿ ܬܪ̈ܝܢ ܚܝ̈ܠܐ ܪܓܬܢܝܼܬܐ ܘܚܡܼܬܢܝܼܬܐ. ܘܐܝܼܬ ܠܗ ܠܦܓܪܐ ܕܝܼܠ̈ܝܬܗ ܗ̄ ܝܩܝܼܪܘܼܬܐ ܘܬܘܼܪܣܝܐ. ܘܬܪܒܝܼܬܐ ܘܓܼܕ̈ܫܐ ܘܫܘܼܚܠ̈ܦܐ ܕܫܪܟܐ. ܘܐܝܼܬ ܠܬܪܝܗܘܢ ܐܟܚܕܐ ܗ̄ ܠܢܦܫܐ ܡܠܝܼܠܬܐ ܘܝܕܘܼܥܬܢܝܼܬܐ.  ܘܠܦܓܪܐ ܚܝܘܼܬܢܐ܆ ܣܘܠܘܿܓܝܣܡܘܗܣ. ܗܿܢܘ ܕܝܢ ܟܘܼܢܫ ܚܘܼܫ̈ܒܐ ܘܗܪ̈ܓܐ ܘܡܪ̈ܢܝܬܐ. ܗܿܠܝܢ ܕܠܝܬ ܐܢܝܢ ܠܚܕ ܡܢܼܗܘܢ ܒܥܠܕ ܡܼܢ ܚܒܪܗ. ܡܛ݀ܠ ܕܢܦܫܐ ܡܠܝܼܠܬܐ ܢܗܝܼܪܬܐ ܗܿܝ ܘܫܦܝܼܬܐ ܒܟܝܿܢܗܿ ܘܡܫܡܠܝܬܐ ܐܝܟ ܛܟܼܣܐ ܕܟܝܿܢܐ ܕܚܝܠ̈ܘܬܐ ܪ̈ܘܼܚܢܐ. ܘܠܐ ܣܢܝܼܩܐ ܕܬܬܼܪܢܐ ܘܬܬܚܫܒܝ ܘܬܣܩܡܝ ܚܘܼܫ̈ܒܐ ܐܝܢܐ ܛܒܿ ܘܐܝܢܐ ܒܝܼܫ. ܘܐܝܢܐ ܠܚܡ ܘܐܝܢ ܠܐ. ܘܬܓܡܐ ܐܝܠܝܢ ܕܪܓܐ ܘܨ݀ܒܝܐ. ܘܬܣܠܐ ܐܝܠܝܢ ܕܣܿܢܝܐ. ܠܝܬ ܗܿܠܝܢ ܒܟܝܿܢܐ ܕܪ̈ܘܼܚܢܐ. ܘܥܠܗܿܝ ܗܿܘ ܪܫ ܒܝܼܫܬܐ ܥܡ ܗܿܝ ܕܐܬܼܚܫܒ ܡܫܩܠܐܝܼܬ ܢܦܼܠ ܡܼܢ ܪܘܡܐ ܕܐܝܼܩܪܗ. ܘܐܠܘ ܐܝܼܬ ܗܘܼܐ ܠܗ ܒܟܝܿܢܐ ܣܘܠܘܓܝܣܡܘܣ ܡܬܼܪܢܐ ܗܘܼܐ ܠܗ ܘܡܟܢܫ ܗܘܼܐ ܠܗ ܚܘܼܫ̈ܒܐ. ܘܡܣܩܡ ܗܘܼܐ ܠܗ. ܘܓ݀ܒ ܗܘܼܐ ܠܗ ܕܠܿܚܡܝܢ ܘܚܬܝܼܬܝܼܢ ܡܼܢ ܡܣܓܦ̈ܢܐ ܕܠܐ ܠܿܚܡܝܢ. ܘܠܐ ܢܦܝܼܠ ܗܘܼܐ ܠܗ ܡܦܘܿܠܬܗ ܗܿܝ ܪܒܬܐ. ܐܠܐ ܠܝܬ ܒܟܝܿܢܐ ܕܪ̈ܘܼܚܢܐ ܟܘܼܢܫ ܚܘܼܫ̈ܒܐ ܡܦ̈ܬܟܐ. ܡܛ݀ܠ ܕܡܫܡ̈ܠܝܐ ܒܪܐ ܐܢܘܢ ܒܪܘܝܐ. ܕܩܪܝܼܒܝܼܢ ܒܕܡܝܘܼܬܐ ܠܟܝܿܢܗ. ܘܠܐ ܕܠܝܼܠܝܢ ܠܡܦܘܿܠܬܐ. ܘܐܢ ܓܕܫܐ ܠܗܘܿܢ ܡܦܘܿܠܬܐܕ܆ ܠܝܬ ܠܗܘܢ ܩܝܡܬܐ܆ ܡܼܛܠ ܡܬܼܚܐ ܣܿܓܝܐܐ ܘܡܥܠܝܘܬܐ ܕܪܘܡܐ ܕܩܿܝܡܝܢ ܒܗ. ܘܥܠܗܿܝ ܒܼܪܝܗܝ ܐܠܗܐ ܠܒܪܢܫܐ ܡܪܟܒܐ ܘܕܢܗܼܘܐ ܐܝܼܬ ܠܗ ܣܘܠܘܓܝܣܡܘܣ ܡܟܢܼܫ ܚܘܼܫ̈ܒܐ ܘܢܒܚܢ ܐܢܘܢ. ܘܢܓܼܒܐ ܡܥܕܪ̈ܢܐ ܘܢܣܼܠܐ ܡܣܓܦ̈ܢܐ. ܘܐܢ ܡܫܬܩܠ ܡܛܠ ܟܝܿܢܐ ܡܥܠܝܐ ܕܢܦܫܐ ܡܠܝܼܠܬܐ. ܟܕ ܢܬܼܒܩܐ ܒܟܝܿܢܐ ܕܦܓܪܐ ܥܒܝܐ ܘܨܿܐܐ ܘܝܩܝܼܪܐ ܘܚܫܢܝܐ܆ ܢܬܼܡܟܟ ܘܢܬܬܚܬܐ ܘܢܫܘܼܛ ܗܼܘ ܠܗ. ܘܠܐ ܢܐܒܕ ܘܢܣܼܬܚܼܦ ܒܚܫܐ ܕܡܫܩܠܘܼܬܐ ܘܪܒܡܘܬܐ. ܘܐܡܬܝ ܬܘܼܒ ܕܣܿܓܝܼ ܢܬܼܬܫܝܼܛ



Page 124



ܒܥܝ̈ܢܝ ܢܦܫܗ ܡܛܠ ܫܟܝܼܪܘܼܬܗ ܘܣܪܝܘܼܬܗ ܕܦܓܪܐ ܘܟܘܼܪ̈ܗܢܘܗܝ ܘܣܢܝܘܼܬܗ ܚܫ̈ܘܗܝ. ܢܬܼܒܝܐܐ ܬܘܼܒ ܘܢܬܬܪܝܼܡ ܒܣܒܪܗ. ܟܕ ܡܬܼܒܩܐ ܒܟܝܿܢ ܫܒܝܼܚܐ ܕܢܦܫܐ ܫܦܝܼܬܐ ܘܢܗܝܼܪܬܐ ܒܪܝܬ ܫܪ̈ܒܐ ܘܣܘܼܥܪ̈ܢܐ. ܘܡܒܕܩܬ݀ ܚܕ̈ܬܬܐ. ܘܡܒܥܬ݀ ܝܘܼܠܦ̈ܢܐ. ܘܡܫܼܟܚܬ݀ ܐܘܼܡܢܘ̈ܬܐ ܘܦܘܼܪ̈ܣܐ ܕܠܐ ܝܼܠܦܬ݀ ܐܢܝܢ ܡܼܢ ܐܚܪܝܢ. ܘܠܐ ܢܦܼܣܘܼܩ ܣܒܪܐ ܘܢܐܒܕ ܘܒܥܿܩܬܐ. ܘܐܟܡܐ ܕܢܿܦܠ ܒܝܕ ܦܓܪܢܐܝܼܬ ܐܝܼܬ ܠܗ ܕܢܩܘܼܡ ܒܝܕ ܢܦܫܐ. ܘܐܢ ܢܦܠ ܒܟܘܼܪܗܢܐ ܢܦܫܢܝܐ܆ ܡܘܼܟܿܟܗ ܘܚܫܢܝܘܼܬܗ ܕܦܓܪܐ ܡܐܣܐ ܠܗ. ܗܿܕܐ ܗܿܝ ܥܠܼܬܐ ܪܒܬܐ ܕܚܟܡܼܬܐ ܐܠܗܿܝܬܐ ܕܒܪܬ݀ ܘܬܩܢܼܬ݀ ܠܚܝܘܼܬܐ ܗܕܐ ܡܪܟܒܬܐ ܘܩܪܬܗ ܒܪܢܫܐ. ܘܫܡܗܬܗ ܨܠܡܗܿ ܘܕܡܘܼܬܗܿ. ܡܛ݀ܠ ܚܐܪܘܼܬܐ ܘܫܠܝܼܛܘܼܬ ܒܝܿܬܐ ܘܨܒܝܿܢܐ: ܘܬܘܼܒ ܐܡܿܪܝܢܢ ܐ̱ܪܙܐ ܐ̱ܚܪܢܐ ܟܣܝܐ. ܡܛܠ ܕܩܕܡ ܝܼܕܥ ܒܪܘܝܐ ܚܟܝܼܡܐ ܘܡܫܡܠܝܐ. ܕܥܬܝܼܕܐ ܒܪܝܼܬܐ ܡܪܟܒܬܐ ܘܗܘܼܠܢ݀ܝܬܐ ܕܬܫܬܥܒܕܝ ܠܣܪܝܼܩܘܼܬܐ. ܘܬܦܠܼܘܚܝ ܠܒܪ̈ܝܬܐ ܟܢܘ̈ܬܗܿ. ܘܬܣܝܼܡܝ ܘܬܫܡܗ ܠܗܘܢ ܫܡ̈ܗܐ ܐܫ̈ܝܼܠܐ ܕܐܠܗܐ ܡܫܒܚܐ. ܘܐܦ ܬܣܒܪܝ ܥܠܝܗܘܢ ܐ̈ܠܗܐ ܘܒܪ̈ܘܝܐ ܘܥܿܒܘܼ̈ܕܐ ܒܝܕ ܛܘܼܥܝܝ ܕܥܬܝܼܕܐ ܕܬܓܕܫܝ ܠܗܿ ܘܐܿܠܨܐ ܠܗ ܕܢܬܓܠܐ ܘܢܚܙܐ ܢܦܫܗ ܠܒܪܝܼܬܗ. ܘܢܐܠܦܝܼܗܿ ܘܢܚܟܡܝܼܗܿ ܥܠ ܐܝܼܬܘܼܬܗ ܡܬܘܼܡܝܬܐ. ܘܡܪܘܬܗ ܘܐܠܗܘܼܬܗ ܘܚܕܢܝܘܬܗ. ܘܢܫܪܪܝܗܿ ܥܠ ܗܿܠܝܢ ܚܬܝܼܬܐܝܼܬ ܘܡܦܝܼܣܢܐܝܬ ܕܠܐ ܦܘܼܠܓ ܘܕܠܐ ܫܘܼܚܠܦ ܘܕܗܼܝ ܒܪܝܼܬܐ ܡܪܟܒܬܐ ܘܡܥܪܙܠܬܐ ܥܡ ܗܘܼܠܐ. ܘܠܐ ܡܨܝܐ ܗܘܬ݀ ܕܬܚܙܝܘ̄ ܘܬܬܼܥܢܐ ܥܡܗ ܕܒܪܘܝܐ ܘܬܩܼܢܐ ܦܝܿܣܐ ܘܬܫܬܪܪܝ ܥܠܘܗܝ ܐܢ ܐܦ ܗܘܼ ܡܬܼܪܟܒ ܘܡܬܼܥܪܙܠ ܡܐܠܠܘܢ ܘܡܬܚܠܛ ܒܗܿ ܒܗܘܼܠܢܝܘܼܬܐ. ܡܛܠ ܗܿܕܐ ܒܗ ܒܨܠܡܐ ܘܕܡܘܼܬܐ ܘܨܘܼܪܬܐ ܘܗܘܢܐ ܘܝܘܼܩܢܐ ܕܥܬܝܕ ܗܘܼܐ ܕܢܬܓܠܐ ܘܢܬܼܚܙܐ ܠܒܪ̈ܝܬܗ. ܩܕܡ ܒܪܝܗܝ ܘܬܩܢܗ ܠܒܪܢܫܐ. ܡܛ݀ܠܗܕܐ ܩܪܝܗܝ ܨܠܡܗ ܘܕܡܘܼܬܗ. ܐܝܟ ܕܥܬܝܕܝܢܢ ܕܢܚܙܐ ܝܬܝܪ ܢܗܝܼܪܐܝܬ. ܥܠ ܚܬܝܼܬܘܼܬܐ ܕܗܿܠܝܢ ܡܼܢ ܠܬܚܼܬ ܥܡ ܐܠܗܐ ܕܡܗܕܐ ܘܡܚܟܡ܀ ܣܡ ܬܘܼܒ ܒܟܝܿܢܗ ܕܒܪܢܫܐ ܕܚܝܠܐ ܡܠܝܼܠܐ ܕܢܦܫܐ ܡܕܒܪܢܝܼܬܗܿ ܕܚܝܘܼܬܐ܆ ܕܬܫܥܒܕܝ ܐܢܘܢ ܠ̈ܚܝܠܐ ܕܢܦܫܐ ܕܡܢܿܝܬܐ ܘܗܘܼܠܢܝܬܐ ܕܐܝܼܬܝܗܘܢ ܚܡܼܬܐ ܘܪܓܬܐ. ܘܬܬܼܚܫܚܝ ܒܗܘܢ ܡܠܝܼܠܐܝܼܬ ܘܝܕܘܼܥܬܢܐܝܼܬ. ܗ̄ ܚܝܠܬܢܐܝܬ ܘܢܟܦܐܝܬ. ܘܠܐ ܬܫܒܘܼܩܝ ܐܢܘܢ ܕܢܬܼܬܙܝܥܘܢ ܒܥܝܼܪܐܝܬ ܘܠܐ ܡܠܝܼܠܐܝܬ ܐܝܟ ܫܪܟܐ ܕܚܝ̈ܘܬܐ ܠܐ ܡܠܝܼܠ̈ܬܐ ܕܡܼܬܚܫܚܝܼܢ ܒܗܿܠܝܢ ܬܪܝܢ ܚܝ̈ܠܐ ܡܪܚܐܝܼܬ ܘܫܪܝܼܚܐܝܼܬ. ܐܝܟ ܕܐܦ ܬ݀ܒܥ ܟܝܿܢܗܘܢ ܡܛܠ ܢܛܝܼܪܘܼܬܗ ܘܩܘܼܝܡܗ. ܒܪܢܫܐ ܕܝܢ ܡܪܟܒܐ ܘܡܠܝܼܠܐ ܠܘ ܗܿܟܢ ܐܬܒܝܼ ܘܐܬܼܩܝܡ. ܕܢܬܼܚܫܚ ܒܗܘܿܢ ܒܥܝܼܪܐܝܬ. ܐܠܐ ܡܠܝܼܠܐܝܬ ܐܝܟ ܕܐܡܼܪܢܢ. ܡܛܠ



Page 125



ܢܛܝܼܪܘܼܬܐ ܘܫܦܝܼܪܘܼܬ ܩܘܼܝܡܐ ܕܟܝܿܢܗ ܡܠܝܼܠܐ܆ ܐܝܼܬܘ̄ ܕܝܢ ܗܘܼ ܩܘܼܝܡܐ ܫܦܝܼܪܐ ܕܒܪܢܫܐ ܡܠܝܼܠܐ ܕܢܬܓܡܪ ܘܢܫܼܬܡܠܐ ܒܟܐܢܘܼܬܐ. ܘܟܐܢܘܼܬܐ ܕܝܢ ܐܝܼܬܝܗܿ ܫܘܼܡܠܝܗ ܕܒܪܢܫܐ ܘܝܼܕܥܬܗ ܕܫܪܪܐ ܘܦܪܘܼܫܘܼܬܐ ܕܐܠܗ̈ܝܬܐ ܡܪ̈ܢܝܬܐ ܘܕܟܝܢ̈ܝܬܐ ܕܒܪ̈ܝܬܐ. ܕܡܦܠܓ ܘܝ݀ܗܒ ܠܟܿܠܚܕ ܐܝܟ ܗܿܠܝܢ ܕܡܬܬܡܚ̈ܝܒܢ ܠܗ. ܗ̄ ܠܐܠܗܐ ܬܫܒܘ̄ ܘܣܓܕܬܐ ܘܬܘܕܝܼܬܐ ܠܚܕ ܟܝܿܢܐ ܕܚܕܐ ܐܝܬܘܬܐ ܐܠܗܿܝܬܐ ܘܡܪܢܝܬܐ. ܘܠܒܪ̈ܝܬܐ ܕܢܬܒܩܐ ܒܗܝܢ ܘܢܕܥ ܐܢܝܢ ܐܝܟ ܕܐܝܬܝܗܝܢ ܘܐܝܟ ܟܝܿܢܗܝ ܘܢܕܪܟ ܚܟܝܼܡܐ. ܐܚܪ̈ܢܐ ܕܝܢ ܡܼܢ ܒܢܝ̈ܢܫܐ ܕܐܬܪܕܝܘ ܒܦܝܠܠܘܼܣܘܼܦܘܼܬܐ ܘܕܘܼܪܫܐ ܕܝܘܼܠ̈ܦܢܐ. ܬܠܬܐ ܚܝ̈ܠܐ ܫܡܗܘ ܥܠ ܢܦܫܐ ܡܠܝܼܠܬܐ܆ ܐܘܟܝܼܬ ܡܬܼܚܫܒܢܘܼܬܐ ܕܝܗܼ ܗܼܝ ܡܠܝܼܠܘܼܬܐ. ܘܪܓܼܬܐ ܒܟܝܿܢܗܿ. ܢܦܫܐ ܕܝܢ ܐܝܼܬ ܠܗܿ ܕܝܼܠܢܐܝܼܬ ܘܡܪܢܐܝܬ ܬܪܝܢ ܚܝ̈ܠܐ. ܚܝܐ ܘܡܠܝܼܠܐ. ܘܡܬܦܠܓܝܢ ܠܐܚܪ̈ܢܝܬܐ. ܗܿܘ ܚܝܐ܆ ܕܐܝܼܬܝܗܿ ܢܦܫܐ ܚܝ̈ܐ ܒܩܢܘܼܡܗܿ ܫܦܝܼܬܐ ܘܢܗܝܼܪܬܐ. ܘܗܿܘ ܡܠܝܼܠܐ܆ ܡܬܼܦܠܓ ܠܚܡܫܐ ܪ̈ܓܫܐ ܪ̈ܘܚܢܝܐ. ܗܘܢܐ ܘܡܕܥܐ ܘܣܘܼܟܠܐ ܘܒܘܼܝܢܐ ܘܦܪܘܼܫܘܼܬܐ. ܘܐܝܼܬ ܠܚܝܘܼܬܐ ܦܓܪܢ݀ܝܬܐ܆ ܬܪܝܢ ܚܝ̈ܠܐ ܪܓܼܬܐ ܘܚܡܼܬܐ. ܘܣܝܼܡܝܢ ܒܡܨܥܬܐ. ܕܐܢ ܝܕܘܼܥܬܢܘ̄ ܬܕܒܪܝ ܐܢܘܢ ܡܠܝܼܠܐܝܼܬ܆ ܢܫܬܡܠܐ ܒܪܢܫܐ ܒܟܐܢܘܼܬܐ. ܘܐܢ ܗܼܘ ܦܓܪܐ ܐܝܟ ܕܝܼܠ̈ܝܬܗ ܢܬܼܚܫܚ ܒܗܘܢ ܒܥܝܼܪܐܝܼܬ܆ ܐܝܼܬܘ̄ ܗܿܘ ܒܪܢܫܐ ܚܝܘܬܐ ܒܥܝܪܝܬܐ. ܘܠܘ ܡܠܝܼܠܬܐ. ܐܝܟ ܕܐܡܝܪ ܥܠܘܗܝ ܒܕܘܼܟ. ܕܒܪܢܫܐ ܒܐܝܼܩܪܐ ܗܿܢܐ ܕܟܝܿܢܗ ܡܠܝܼܠܐ ܘܫܦܝܼܪܐ ܠܐ ܐܬܒܝܢ. ܗ̄ ܠܐ ܐܬܕܒܪ ܬܩܢܐܝܼܬ ܘܡܠܝܼܠܐܝܬ ܐܝܟ ܕܛ݀ܒܥ ܛܟܣܼܐ ܕܟܝܿܢܗ܆ ܐܫܬܼܠܡ ܠܒܥܝܼܪܐ ܘܐܬܕܡܝܼ ܠܚܝܘܼܬܐ. ܬܠܬܐ ܙܢܝ̈ܐ ܡܼܬܝܕܥ ܒܪܢܫܐ. ܪܘܼܚܐ ܐܘܟܝܼܬ ܗܘܢܐ ܚܝܠܐ ܘܡܠܝܼܠܐ. ܘܢܦܫܐ ܚܝܘܼܬܢ݀ܝܬܐ ܡܐܚܝܢܝܼܬܗ ܘܡܩܝܼܡܢܝܼܬܗ ܕܦܓܪܐ. ܐܝܟ ܫܪܟܐ ܕܟܿܠܗܝܢ ܚܝ̈ܘܬܐ. ܘܡܬܼܩܪܝܐ ܢܦܫܐ ܕܡܢܝܬܐ. ܗ̄ ܩܛܝܼܢܘܼܬܗ ܘܫܦܝܘܼܬܗ ܕܦܓܪܐ. ܘܗܼܘ ܦܓܪܐ. ܘܬܠܬܐܐܢܝܢ ܡܘܼܫܚ̈ܬܗ ܕܒܪܢܫܐ. ܦܓܪܢܝܘܼܬܐ ܘܢܦܫܢܝܘܼܬܐ ܘܪܘܚܢܝܘܼܬܐ. ܘܙ݀ܕܩ ܠܗ ܕܢܬܕܒܪ ܒܗܝܢ ܬܩܢܐܝܼܬ ܘܟܐܢܐܝܬ ܘܡܼܢ ܚܕܐ ܠܚܕܐ ܢܬܼܥܠܐ ܘܢܫܼܬܘܫܛ. ܥܕܡܐ ܕܢܣܼܩ ܘܢܡܼܛܐ ܠܕܪܓܐ ܡܥܠܝܐ ܕܪܘܼܚܢܝܘܼܬܐ. ܘܥܠ ܗܿܠܝܢ ܥܬܝܼܕܝܢܢ ܕܢܡܠܠ ܝܬܝܪ ܢܗܝܼܪܐܝܬ ܒܥܕܢܗܝܢ ܘܒܕܘܟܬܗܝܢ ܒܡܪܝܐ ܕܡܗܕܐ: ܕܐܝܟܢ ܕܝܢ ܡܚܝܕܐ ܪܘܼܚܢܝܘܼܬܐ ܕܢܦܫܐ ܡܠܝܼܠܬܐ ܘܝܕܘܥܬܢܝܼܬܐ ܠܗܘܼܠܢܝܘܼܬܐ ܘܥܒܝܘܼܬܐ ܕܦܓܪܐ ܝܩܝܼܪܐ܆ ܙ݀ܕܩ ܠܢ ܕܢܥܩܒ ܘܢܐܠܦ.



Page 126



ܕܐܝܟܢ ܡܼܨܝܐ ܕܡܕܡ ܩܛܝܼܢܐ ܘܪܘܼܚܢܝܐ܆ ܢܬܼܚܝܕ ܘܢܬܠܚܡ ܥܡ ܡܕܡ ܥܒܝܐ ܘܓܘܼܫܡܢܝܬܐ ܕܢܘܼܟܪܝ ܠܟܝܿܢܗ. ܘܐܝܼܬܘܗܣ ܣܩܘܼܒܠܗ. ܣܓܝܕ ܘܡܫܒܚ ܥܒܘܼܕܐ ܚܟܝܼܡܐ ܘܒܪܘܝܐ ܬܡܝܼܗܐ. ܕܟܿܠܗܝܢ ܒܪ̈ܝܬܗ ܬܡܝܼܗ̈ܐ ܘܕܘܼܡܪܐ ܐܢܝܢ ܪܒܐ. ܐܝܟܢ ܠܚܡ ܟܝ̈ܢܐ ܣܩܘܼܒܠ̈ܝܐ ܘܚܝܕ ܐܢܘܿܢ ܘܐܩܝܼܡ ܘܐܬܩܢ ܪܡܼܙܗ ܫܒܝܼܚܐ ܠܟܿܠܗܝܢ ܒܪ̈ܝܬܐ ܫܦܝܼܪ̈ܬܐ ܘܡܫܚܠ̈ܦܬܐ. ܐܟܙܢܐ ܕܚܫܘܼܠ̈ܝܐ ܕܚܿܫܠܝܢ ܘܡܩܝܼܡܝܢ ܡܼܢ ܓܘܼܫ̈ܡܐ ܕܕܗܒܐ ܘܕܣܐܡܐ ܘܕܢܚܫܐ ܘܦܪܙܠܐ ܘܫܪܟܐ ܕܓܘܼܫ̈ܡܐ ܗܿܠܝܢ ܚܕ ܨܒܘܼܬܐ ܡܕܡ ܫܒܝܼܚܬܐ ܕܐܘܼܡܢܘܼܬܐ. ܘܡܠܚܡܝܼܢ ܘܡܚܝܕܝܢ ܠܐܕܫ̈ܐ ܥܡ ܚܕ̈ܕܐ. ܒܡܨܥܝܘܼܬܐ ܕܬܘܼܩܢܐ ܐ̱ܚܪܢܐܢ ܗܿܘ ܕܡܬܼܩܪܐ ܠܘܬܗܘܢ ܩܘܠܐ. ܗ̄ ܕܘܼܒܩܐ. ܘܒܠܫܢܐ ܐܪܒܝܐ ܠܿܚܡ܆ ܘܒܗܢܐ ܡܠܚܡܝܼܢ ܠܐܕܫ̈ܐ ܥܡ ܚܕܕ̈ܐ. ܘܡܩܝܼܡܝܼܢ ܨܒܘܼܬܐ ܐܘܿ ܨܠܡܐ ܫܒܝܼܚܬܐ ܒܐܘܼܡܢܘܼܬܗܘܿܢ ܡܠܝܼܠܬܐ ܝܼܗܝܼܒܬ݀ ܡܼܢ ܐܠܗܐ. ܗܟܘܬ ܗܿ، ܒܪܘܼܝܐ ܚܟܝܼܡܐ ܘܐܘܼܡܢܐ ܡܗܝܼܪܐ ܕܬܒܝܠ. ܒܼܪܐ ܘܥܒܼܕ ܟܝ̈ܢܐ ܡܫܚܠ̈ܦܐ. ܘܬܘܼܒ ܠܚܕ ܘܚܝܕ ܐܢܘܿܢ ܠܚܕ̈ܕܐ ܒܡܼܨܥܝܘܼܬܐ ܕܐܘܼܡܢܘܼܬܗ ܬܗܝܼܪܬܐ. ܘܐܬܼܩܢ ܘܐܩܝܼܡ ܡܢܼܗܘܢ ܟܝ̈ܢܐ ܐܚܪ̈ܢܐ ܡܪ̈ܟܒܐ ܬܗܝܼܪ̈ܐ ܘܡܠ̈ܝܼܝܼ ܚܟܼܡܬܐ ܪܒܬܐ. ܗܟܘܬ ܐܦ ܠܒܪܢܫܐ ܡܠܟܐ ܘܡܪܐ ܕܡܛ݀ܠܬܗ ܟܿܠ ܒܪ̈ܝܬܐ ܡܬܚܙ̈ܝܢܝܬܐ. ܡܛܠ ܕܒܪܝܗܝ ܘܥܒܼܕܗ ܡܪܟܒܐ. ܠܚܡ ܘܚܝܕ ܩܕܡܐܝܬ ܠܟܝܿܢܗܿ ܩܛܝܼܢܐ ܘܪܘܼܚܢܝܐ ܕܢܦܫܐ ܡܠܝܼܠܬܐ ܥܡ ܩܛܝܼܢܘܼܬܗܿ ܕܢܦܫܐ ܕܡܢܝܬܐ ܡܐܚܝܿܢܝܼܬܗ ܕܦܓܪܐ ܕܩܠܝܼܠ ܩܪܝܼܒ ܠܗܿ ܘܠܿܚܡ ܠܩܛܝܼܢܘܼܬܗܿ. ܘܒܝܕ ܡܨܥܝܘܼܬܐ ܕܩܛܝܼܢܘܬܗܿ ܕܢܦܫܐ ܕܡܢܝܬܐ ܕܗܘܼܬ݀ ܐܝܟ ܕܘܼܒܿܩܐ ܐܘܟܝܼܬ ܠܚܡ ܕܚܫܘܼܠܝܐ. ܐܬܚܝܕܬ݀ ܢܦܫܐ ܩܛܝܼܢܬܐ ܡܠܝܼܠܬܐ ܠܥܒܝܘܼܬܗ ܕܦܓܪܐ ܗܘܼܠܢܝܐ. ܘܗܼܘܬ݀ ܡܥܒܕܐ ܒܗ ܕܝܠ̈ܝܬܗܿ ܪ̈ܘܼܚܢܝܐ܆ ܗ̄ ܐܬܼܚܝܕܘ ܚܡܫܐ ܪ̈ܓܼܫܐ ܪ̈ܘܼܚܢܝܐ ܠܚܡܫܐ ܪ̈ܓܫܐ ܓܘܼܫܡ̈ܢܝܐ. ܘܫܪܐ ܗܘܢܐ ܒܡܘܼܚܐ. ܦܪܘܼܫܘܼܬܐ ܒܚܙܬܐ. ܣܘܼܟܠܐ ܒܫܡܼܥܐ . ܒܘܼܝܢܐ ܒܣܘܩܐ. ܡܕܥܐ ܒܠܒܐ. ܘܐܦ ܗܿܠܝܢ ܬܪܝܢ ܚܝ̈ܠܐ ܚܝ̈ܘܬܢܝܐ. ܚܡܼܬܐ ܒܟܒܕܐ. ܪܓܼܬܐ ܒܟܿܠܗ ܦܓܪܐ. ܚܘܼܫ̈ܒܐ ܒܟܘܼܠ̈ܝܬܐ. ܥܡ ܡܘܙ̈ܓܐ ܐܚܪ̈ܢܐ ܬܗܝܼܪ̈ܐ ܘܡܠ̈ܝܝ ܕܘܼܡܪܐ. ܕܟܝܿܢܐ ܕܢܦܫܐ ܘܕܟܝܿܢܐ ܕܦܓܪܐ ܥܡ ܕܝܼܠ̈ܝܬܐ ܘܡܥܒܕ̈ܢܘܬܐ. ܘܣܓܝܐܘܼܬ݀ ܫܘܼܚܠ̈ܦܐ ܬܗܝܼܪ̈ܐ. ܕܐܢ ܨܿܒܝܢܢ ܕܢܡܠܠ ܥܠ ܟܝܿܢܗܿ ܕܢܦܫܐ ܘܚܝ̈ܠܝܗܿ ܘܫܪܟܐ ܕܕܝܠ̈ܝܬܗ ܘܫܪ̈ܝܢܘܗܝ ܘܟܘܼܪ̈ܗܢܘܗܝ ܘܟܐܒ̈ܘܗܝ ܘܚܫ̈ܘܗܝ ܘܫܪܟܐ ܕܡܥܒܕ̈ܢܘܬܐ ܣܿܓܝܝ̈ܐܬܐ ܘܡܫܚܠ̈ܬܐ. ܠܐ ܡܣܬܝܟ̈ܢ ܗܿܠܝܢ ܒܟܬܒ̈ܐ ܘܡܐܡܪ̈ܐ ܣܓܝ̈ܐܐ. ܘܗܿܐ ܢܣܝܼܘ ܘܡܠܠܘ ܩܠܝܼܠ. ܡܢܼܗܘܢ ܡܿܢ ܥܠ ܪܘܼܟܒܗ ܕܒܪܢܫܐ.



Page 127



ܘܡܢܼܗܘܢ ܥܠ ܟܝܿܢܗܿ ܕܢܦܫܐ. ܕܝܼܠ̈ܝܬܗܿ ܘܣܼܛܪ. ܘܡܼܢܗܘܢ ܥܠ ܟܐܒ̈ܘܗܝ ܕܦܓܪܐ ܘܟܘܼܪ̈ܗܢܘܗܝ ܘܚܘܼܠ̈ܡܢܘܗܝ. ܐܝܟ ܗܿܢܘܢ ܒܢ̈ܝ ܐܣܘ̈ܬܐ ܕܪܕܘ ܒܿܬܪ ܕܒܝܬ ܐܦܘܼܩܪܐܛܝܣ ܘܓܐܠܝܼܢܘܣ ܘܕܫܪܟܐ. ܘܐܝܟ ܗܪܡܝܣ ܘܦܬܐܓܘܪܘܣ ܘܐܓܐܬܕܡܘܢ ܘܦܠܐܛܘܢ ܘܐܪܝܣܛܘܛܠܝܣ ܘܟܢܘ̈ܬܗܘܢ ܕܡܠܠܘ ܣܿܓܝ̈ܐܬܐ ܥܠ ܢܦܫܐ ܘܟܝܿܢܐ ܘܗܘ̈ܝܐ܆ ܘܠܐ ܐܫܟܼܚܘ ܠܡܣܝܟܘ. ܡܛ݀ܠܕܠܐ ܡܫܼܟܚ ܟܝܿܢܐ ܕܒܪܢܫܐ ܠܡܕܥ ܗܿܠܝܢ ܚܬܝܼܬܐܝܼܬ ܩܕܡ ܚܘܼܕܬܐ. ܘܡܛ݀ܠ ܗܿܟܢ ܬܡܝܼܗ ܘܫܒܝܼܚ ܥܒܘܿܕܐ ܚܟܝܼܡܐ܀

ܘܒܗܿܠܝܢ ܫܠܡ ܩܦܠܐܘܢ ܬܪܝܢܐ ܕܡܐܡܪܐ ܕܬܠܬܐ ܒܝܕ ܐܠܗܐ ܕܚܝܠ ܘܥܕܪ ܀ ܀

ܩܦܠܐܘܢ ܬܠܝܬܝܐ ܕܡܐܡܪܐ ܕܬܠܬܐ ܥܡ ܐܠܗܐ ܕܡܗܕܐ ܘܡܚܟܡ. ܥܠܗܿܝ ܕܐܝܟܢ ܙ݀ܕܩ ܠܗ ܠܒܪܢܫܐ ܕܢܬܼܚܫܒ. ܘܡܘܼܢ ܘܿܠܐ ܠܢ ܕܢܥܒܼܕ ܘܐܝܟܢ ܢܬܕܒܪ ܒܥܿܠܡܐ ܗܢܐ ܩܕܡܢܢ ܚܘܝܼܢܢ ܕܓܡܝܼܪܘܼܬܗ ܕܒܪܢܫܐ ܒܛܟܣܼܐ ܕܟܝܿܢܗ ܫܪܝܼܪܐ ܟܐܢܘܼܬܐ ܗܼܝ. ܘܟܐܢܘܼܬܐ ܐܝܼܬܝܗܿ܆ ܗܿܝ ܕܕܝܿܢܐ ܚܟܝܼܡܐܝܬ܆ ܘܬܩܿܠܐ ܬܪܝܼܨܐܝܬ. ܘܡܦܠܐ ܙܕܩܿܐܝܼܬ. ܘܬܬܼܚܫܒܝ ܘܬܬܼܠܝ ܗܿܠܝܢ ܕܐܠܗܐ ܠܐܠܗܐ. ܘܗܿܝܢ ܕܟܝܿܢܐ ܠܟܝܿܢܐ. ܘܬܦܼܪܘܫܝ ܫܪܪܐ ܡܼܢ ܕܓܠܘܼܬܐ. ܘܬܓܼܡܐ ܘܬܠܒܘܼܟܝ ܫܪܪܐ ܘܬܣܠܐ ܘܬܕܚܘܼܩܝ ܕܓܠܘܼܬܐ. ܗܟܘܬ݀ ܙ݀ܕܩ ܠܗ ܠܒܪܢܫܐ ܡܠܝܼܠܐ ܕܢܥܼܒܕ ܘܢܬܕܒܪ ܘܢܬܼܚܫܒ ܘܢܕܘܢ ܚܟܝܼܡܐܝܬ ܠܡ̈ܠܐ ܘܣܘܼܥܪ̈ܢܐ ܕܟܝ̈ܢܐ ܘܗܘ̈ܝ ܕܒܪ̈ܝܬܐ. ܘܬܩܘܠ ܘܢܦܫܚ ܒܗܘܢܗ ܘܒܝܼܕܥܬܗ ܟܿܠܡܕܡ ܐܝܟ ܕܐܝܼܬܘܗܝ ܬܪܝܼܨܐܝܬ. ܘܢܦܠܓ ܠܟܿܠܚܕ ܗܿܠܝܢ ܕܠ̈ܚܡܢ ܘܙ݀ܕ̈ܩܢ ܠܗ. ܘܒܗܕܐ ܡܬܦܪܫ ܡܼܢ ܚܝ̈ܘܬܐ ܠܐ ܡܠܝܼܠ̈ܬܐ. ܘܡܬܼܝܕܥ ܕܒܪܢܫܐ ܐܝܼܬܘܗܝ ܡܠܝܼܠܐ ܕܩܢܐܼ ܗܘܢܐ ܘܝܼܕܥܬܐ. ܘܩܕܡܐܝܼܬ ܡܿܢ ܢܬܼܚܫܒ ܕܐܪܐ ܟܝ ܡܢܐ ܚܢܢ ܒܢܝ̈ܢܫܐ. ܘܡܼܢ ܐܝܟܐ. ܘܡܛܠ ܡܢܐ. ܘܠܐܝܟܐ ܟܝ ܥܬܝܼܕܝܢܢ. ܘܕܪܝܼܫܐ ܐܘܼܪܚܢ. ܕܟܕ ܗܿܠܝܢ ܢܕܥ. ܢܥܒܼܕ ܐܝܠܝܢ ܕܙܕ̈ܩܢ ܘܢܬܼܕܒܪ ܒܐܝܠܝܢ ܕܘܠ̈ܝܢ. ܢܬܼܚܫܒ ܕܡܢܘܼ ܫܘܼܪܝܗ. ܘܡܢܘܼ ܟܝܿܢܗ. ܘܡܼܢ ܡܢܐ ܩܘܼܝܡܗ. ܘܡܛܠ ܡܘܿܢ ܐܬܒܪܝܼ. ܘܡܢܐ ܡܬܬܒܥ. ܡܼܢܗ. ܘܐܝܿܕܐ ܗܿܝ ܬܫܡܫܬܗ. ܘܐܪܐ ܟܡܐ ܗܝܼ ܬܘܬܒܘܼܬܗ ܘܥܡܘܪܝܗ ܕܒܗܿܠܝܢ ܬܪܝܢ ܥ̈ܠܡܐ. ܕܚܕ ܐܝܼܬܘܗܝ ܥ݀ܠܡܐ ܙܥܘܿܪܐ ܘܡܣܝܟܐ ܕܦܓܪܗ. ܘܐܚܪܢܐ ܥ݀ܠܡܐ ܪܒܐ ܕܒܪܝܼܬܐ. ܘܐܝܟܢ ܗܘܼܐ ܪܘܼܟܒܗ ܘܐܝܟܢ ܬܘܼܒ ܗܿܘܐ ܫܪܝܗ. ܘܒܬܪ ܫܪܝܐ ܡܢܐ ܟܝ. ܐܝܼܬ ܬܘܼܒ ܚܘܼܕܬܐ ܠܗܿܠܝܢ. ܘܐܘܿ ܒ݀ܛܠ ܘܐܙ݀ܠ ܘܥܿܒܪ ܟܿܠܡܕܡ. ܘܥܠ ܟܿܠܚܕܐ ܡܼܢ ܗܿܠܝܢ ܥܘܼܩܒܐ ܣܿܓܝܼܐܐ ܐܝܼܬ ܘܗܘܼܦܟ ܚܘܼܫ̈ܒܐ ܘܣܘܠܘܓܝܣܡܘܣ ܘܡܐܡܪ̈ܐ ܐܪ̈ܝܟܐ. ܘܡܿܢ ܕܒܛܝܼܠ ܠܗ܆ ܡܢܼܗܘܢ ܕܡܐܡܪ̈ܐ ܘܩܦ̈ܠܐܐ ܕܩܕܡܝܢ. ܕܥܒܼܪܘ ܟܝܼܬ ܘܕܥܬܝܕܝܢ. ܡܫܟܼܚ ܕܢܐܠܦ ܘܢܬܼܚܟܡ ܘܢܫܼܬܪܪ ܥܠ ܟܿܠܗܿ ܝܕܥܬܗܘܢ ܫܪܝܼܪܬܐ. ܘܟܕ ܗܿܠܝܢ ܝܿܕܥ. ܘܕܡܢ ܐܝܟܘ ܫܘܼܪܝܗ. ܘܐܝܿܝܟܢܐ ܙ݀ܕܩ



Page 128



ܕܢܗܘܼܐ ܕܘܼܒܪܗ ܘܠܐܝܟܐ ܗܿܘ ܫܘܼܠܡܗ܆ ܢܓܼܒܐ ܘܢܠܼܒܘܟ ܠܗܿܠܝܢ ܕܫܪܝܪ̈ܢ ܘܡܩܘܝ̈ܢ ܘܡܥܕܪ̈ܢ ܠܗ ܬܢܢ ܘܠܗܼܠ. ܘܢܣܠܐ ܘܢܕܚܘܼܫ ܘܢܫܼܒܘܩ ܠܗܿܠܝܢ ܕܕܓ̈ܠܢ ܘܠܐ ܡܟܬܪ̈ܢ. ܡܐܠܠܘܢ ܕܡܣܓ̈ܦܢ ܠܗ ܘܡܥܘܟ̈ܢ ܡܼܢ ܡܝܬܪܘܼܬܐ ܬܢܢ ܘܠܗܼܠ. ܘܟܕ ܐܫܬܼܪܪ ܥܠ ܒܪܝܼܬܗ ܕܡܛܠܡܢܐ ܐܬܒܪܝܼ ܘܡܢܘܼܟܝܿܢܗ ܐܝܟ ܕܐܬܚܘܝ ܒܩܦ̈ܠܐܐ ܕܩܕܡ ܗܿܢܐ. ܢܬܼܒܩܐ ܒܥܿܠܡܐ ܗܿܢܐ. ܕܗܿܐ ܡܬܼܟܬܫܝܢ ܒܗ ܬܠܬܐ ܚܫ̈ܐ ܓܢܼܣ̈ܢܝܐ ܬܩܝܼܦܐܝܬ. ܘܚܪܬܗܘܢ ܐܒܕܢܐ ܗܿܝ ܘܚܒܠܐ ܪܒܐ. ܘܡܬܓܠܙܢܘܼܬܐ ܕܡܼܢ ܛܘܼܒܢܘܼܬܐ ܕܟܿܠܗܿ ܝܼܕܥܬܗ ܕܫܪܪܐ. ܕܐܝܼܬܝܗܘܢ ܪܒܘܼܬ ܟܪܣܐ. ܘܪܚܼܡܬ݀ ܒܣܼܪܐ. ܘܪܚܼܡܬ݀ ܒܣܼܪܐ. ܘܪܚܼܡܬ݀ ܟܣܼܦܐ. ܘܢܕܘܢ ܐܘܿܢ ܒܠܒܗ ܟܐܢܐܝܬ. ܘܢܬܼܚܫܒ ܥܠܝܗܘܿܢ ܡܠܝܼܠܐܝܼܬ ܘܢܐܡܪ. ܕܗܿܐ ܚܿܙܝܢܢ ܕܗܿܠܝܢ ܬܠܬ ܣܟ ܠܝܬ ܠܗܘܢ ܣܒܥܐ ܘܠܐ ܣܟܐ ܘܠܐ ܫܘܼܠܡܐ: ܘܪܒܘܼܬ ܟܪܣܐ ܡܿܢ܆ ܣܟ ܠܐ ܡܬܼܡܠܝܐ. ܘܠܐ ܣܿܒܥܐ. ܘܐܢ ܬܬܼܠ ܠܗܿ ܝܘܡܢ ܣܿܓܝܼ ܡܐܟ̈ܠܬܐ ܘܫܘܼܚܠ̈ܦܐ ܕܛܥܡ̈ܬܐ ܗܢܝܐܬܐ. ܘܫܦܼ̈ܝܐ ܕܚܡܪ̈ܢܐ ܡܨ̈ܠܠܐ ܘܡܪ̈ܘܝܢܐ܆ ܠܡܚܪ ܬܘܼܒ ܣܿܓܝ ܒܿܥܝܐ ܗܿܟܢ ܘܠܥܿܠܡ. ܘܟܿܝܘܼܡ ܝܿܪܒܐ ܘܡܬܼܦܬܝܐ. ܘܒܗܿܝ ܕܡܬܼܡܬܚ̈ܢ ܡܥܘ̈ܬܐ ܘܡܬܬܪ̈ܙܢ ܘܠܐ ܝ݁ܗܒܐ ܫܠܼܝܐ ܘܠܐ ܢܘܚܐ. ܐܠܐ ܕܟܿܠܗ ܙܒܢܐ ܥܒܝܼܕ ܠܗܿ ܐ̱ܢܫ ܡܫ̈ܡ ܘܥܒܼܕܐ ܘܡܝܓܪܣܐ ܚܦܝܼܛܐ. ܘܥܡ ܗܿܠܝܢ ܢ݀ܒܥ ܡܼܢܗ ܣܿܓܝܼ ܒܝܼܫ̈ܬܐ ܠܢܦܫܐ ܘܦܓܪܐ. ܠܢܦܫܐ ܡܿܢ ܚܫܘܼܟܘܼܬ ܗܘܢܐ ܥܡܘܼܛܘܼܬ ܝܕܥܬܐ. ܒܠܝܼܠܘܼܬ ܬܪܥܝܼܬܐ. ܛܥܿܝܘܼܬܐ. ܕܕܘܕܐ. ܠܐ ܡܣܬܬܘܼܬܐ. ܠܐ ܩܘܡܐ ܡܫܪܪܐ. ܠܐ ܡܛܟܣܘܼܬܐ ܥܡ ܫܪܟܐ ܕܐܝܟ ܗܿܠܝܢ. ܘܠܦܓܪܐ ܕܝܢ ܟ̈ܐܒܐ ܥܣ̈ܩܐ. ܟܘܼܪ̈ܗܢܐ ܢܓܝܼܪ̈ܐ. ܒܝܼܫܘܼܬ ܡܘܼܙܓܐ. ܡܚܒܠܘܼܬܐ ܐܣܛܘܼܡܟܐ. ܨܘܼܕܪܐ ܕܪܫܐ. ܒܨܝܼܪܘܼܬ ܢܘܼܗܪܐ ܟܝܢܿܝܐ. ܝܩܝܼܪܘܼܬ ܠܒܐ. ܡܪܫܠܘܼܬ ܗܕ̈ܡܐ. ܪܥܼܠܐ ܕܐܝܼܕ̈ܝܐ. ܢܫܝܼܫܘܼܬܐ ܕܪ̈ܓܠܐ. ܥܡ ܚܫ̈ܐ ܐܚܪ̈ܢܐ ܕܨܚܢܘܼܬܐ ܘܦܚܙܘܼܬܐ ܕܓܘܼܫܡܐ. ܘܦܩܪܘܼܬܐ ܕܪܓܬܐ ܛܡܐܬܐ. ܫܪܝܼܚܘܼܬܐ ܘܫܟܝܼܪܘܼܬ ܚܘܼܫ̈ܒܐ. ܘܫܘܼܠܗܐ ܕܠܒܐ. ܘܚܪܬܐ ܕܗܿܠܝܢ ܟܿܠܗܝܢ܆ ܚܒܠܐ ܣܢܝܐ ܘܐܒܕܢܐ ܪܒܐ. ܡܕܝܢ ܐܿܠܨܝܿܬܐ ܗܿܝ ܣܿܓܝܼ ܘܡܥܕܪܢܝܼܬܐ ܗܿܝ ܕܡܼܢ ܫܘܼܝܐ ܢܬܟܣܝܼܗܿ ܘܢܓܠܙܝܗܿ ܡܼܢ ܣܿܓܝ̈ܐܬܐ ܘܒܠܚܘܼܕ ܚܫܚܬܐ ܕܣܘܼܢܩܢܗܿ ܢܬܼܠ ܠܗܿ. ܗܿܘ ܡܕܡ ܕܡܨܐ ܢ݀ܛܪ ܚܝܘܼܬܗ ܕܦܓܪܐ ܘܚܘܼܠܡܢܗ. ܘܗܟܘܬ݀ ܢܗܼܘܐ ܬܘܼܪܣܝܐ ܡܡܫܚܐ ܓܒܝܐ ܕܠܐ ܡܣܿܓܦ ܠܗܘܢܐ. ܕܐܝܟ ܒܼܨ̈ܠܐ ܘܬܘܼܡ̈ܐ ܘܚܪ̈ܝܼܦܐ ܘܓܘܼܦ̈ܢܐ ܘܕܩ̈ܐ ܥܒ̈ܝܐ ܘܡܐܟܠ̈ܬܐ ܥܒ̈ܝܬܐ. ܕܠܐ ܦܿܫܪ ܠܗܘܢ ܐܣܛܘܼܡܟܐ ܒܪܗܝܼܒܘܼܬܐ. ܘܐܝܟ ܒܣܼܪܐ ܕܡܦܩܪ ܠܓܘܼܫܡܐ ܘܡܥܫܢ ܠܪܓܬܐ. ܘܚܡܪܐ ܕܡܪܬܚ ܘܡܫܠܗܒ ܠܒܪܓܬܐ ܘܡܚܫܟ ܠܗܘܢܐ. ܘܡܥܒܕ ܒܝܼܫ̈ܬܐ ܣܿܓܝ̈ܐܬܐ. ܐܘ̃ ܟܡܐ ܡܥܕܪܐ ܘܣܿܓܝܼ ܡܘܬܪܐ ܡܡܫܚܘܼܬܐ ܘܓܒܝܘܼܬܐ ܕܡܐܟ̈ܠܬܐ ܒܝܕܥܬܐ ܘܦܪܘܫܘܼܬܐ. ܟܕ ܬܗܘܼܐ ܒܨܝܼܪܬܐ ܘܩܠܝܼܠܬܐ ܘܫܦܝܼܪܬ݀ ܬܘܼܪܣܝܐ܀ ܪܚܡܼܬ݀ ܒܣܼܪܐ ܕܝܢ ܕܡܼܢܗܿ ܕܪܒܘܼܬܐ ܟܪܣܐ



Page 129



ܡܬܼܥܫܢܐ܆ ܕܒܗܿ ܟܕܝܢ ܣܘܓܐܗ ܕܥܿܠܡܐ ܡܛ݀ܠ ܡܦܪܝܢܘܼܬܐ ܠܡ ܘܩܘܼܝܡܐ ܕܒܢܝ̈ܢܫܐ. ܐܦ ܗܼܝ ܗܿܕܐ ܠܐ ܡܣܼܬܒܥܢܝܼܬܐ ܗܿܝ. ܘܟܿܠܝܘܡ ܐܢ ܢܙܕܘܓ ܥܡ ܣܘܓܐܐ ܕܢܫ̈ܐ ܠܡܚܪ ܬܘܼܒ ܣܿܓܝܼ ܒܿܥܐ. ܗܟܢܐ ܘܠܥܿܠܡ. ܕܠܐ ܫܘܼܠܡ. ܗܟܘܬ ܐܦ ܗܼܝ ܡܒܥܐ ܒܝܼܫ̈ܬܐ ܣܿܓܝ̈ܐܬܐ ܠܢܦܫܐ ܘܠܦܓܪܐ ܥܡ ܓܘܼܢܚܐ ܘܩ̈ܛܠܐ ܘܚܣܡܐ ܘܒܥܠܕܒܒܘܼܬܐ ܕܡܛ݀ܠ ܢܩܒ̈ܬܐ ܚܝܘܼܬܢܐܝܼܬ ܘܒܥܝܼܪܐܝܬ. ܘܥܡ ܗܿܠܝܢ ܬܘܼܒ ܟܕ ܣܿܓܝܢ ܝܠܕ̈ܐ܆ ܡܪܢܝܼܬܐ ܘܝܨܝܼܦܘܼܬܐ ܕܬܪܒܝܼܬܗܘܿܢ ܘܩܘܼܝܡܗܘܢ ܕܢ݀ܩܦ ܠܗܝܢ ܐܘܼܠܨܢ̈ܐ ܘܥܩ̈ܬܐ ܘܛܘܼܪ̈ܦܐ ܕܠܐ ܡܣܬܼܝܟܝܢ. ܬܡܿܢ ܠܐ ܦܿܐܫ ܠܐ ܗܘܢܐ ܘܠܐ ܝܼܕܥܬܐ ܘܠܐ ܣܘܼܟܠܐ ܘܠܐ ܦܘܼܪܫܢܐ ܐܠܐ ܕܘܘܕܐ ܘܒܘܼܠܒܠܐ. ܘܫܢܝܘܼܬܐ ܘܐܒܕܢܐ ܘܚܒܿܠܐ. ܡܕܝܢ ܦܩܿܚ ܕܡܼܢ ܫܘܼܪܝܐ ܢ݀ܛܪ ܐܢܫ ܦܓܪܗ ܘܢܟܒܫ ܗܕ̈ܡܘܗܝ ܘܣܟ ܠܐ ܢܬܼܚܫܚ ܒܪܓܬ݀ ܒܣܪܐ ܘܙܘܘܓܐ. ܘܐܢ ܢܐܡܪ ܐܢܫ ܕܡܕܝܢ ܐܟܢ ܪܕܐ ܘܡܬܩܝܡ ܥ݀ܠܡܐ. ܢܕܥ ܗܿܢܐ ܕܐܦ ܬܫܥ ܡܢܘ̈ܬܗܘܢ ܕܒܝܢ̈ܢܫܐ ܐܢ ܡܬܼܢܙܪܝܢ ܗܘܼܘ ܡܼܢ ܙܘܘܓܐ. ܗܿܝ ܥܣܝܼܪܝܬܐ ܡܩܝܼܡܐ ܗܘܼܬ݀ ܠܗ ܠܥܿܠܡܐ. ܟܕ ܡܬܚܫܚܝܢ ܗܘܼܘ ܫܦܝܼܪ ܘܐܝܟ ܢ݀ܡܘܿܣܐ ܕܡܠܝܼܠ̈ܐ ܕܠܐ ܫܪܝܚܘܼܬܐ ܘܕܠܐ ܝܥܢܘܼܬܐ. ܫܒܘܼܘ ܕܐܦܠܐ ܚܕܐ ܡܢܬܐ ܡܼܢ ܐ̈ܠܦܐ ܣܿܓܝ̈ܐܐ ܕܒܢܝ̈ܢܫܐ ܗܐ ܡܬܼܢܙܪܝܢ ܡܼܢ ܙܘܘܓܐ. ܘܐܢ ܐܝܼܬ ܙܥܘܼܪܐ܆ ܠܘ ܒܦܪܘܼܫܘܼܬܐ ܘܝܕܥܬܐ. ܘ ܐܠܘ ܡܼܢ ܫܘܼܪܝܐ ܐܬܕܒܪܘ ܒܢܝ̈ܢܫܐ ܬܩܢܐܝܼܬ܆ ܘܐܝܟ ܨܒܼܝܢ ܒܪܘܼܝܐ ܬܘܼܒ ܙܢܐ ܐܚܪܢܐ ܐܝܼܬܝܗܿ ܗܘܼܬ݀ ܡܦܪܝܢܘܼܬܐ ܘܡܘܠܕܢܘܼܬܐ ܕܡܠܝܼܠ̈ܐ. ܘܠܘ ܗܿܟܢ ܐܝܟ ܛܟܼܣܐ ܕܚܝ̈ܘܬܐ ܘܒܥܝܼܪ̈ܐ. ܘܐܢ ܬܐܡܪ ܐܝܟܢ ܡܼܨܝܐ ܗܿܕܐ. ܣܿܓܝܼ ܫܦܝܼܪ ܡܼܨܝܐ ܗܘܼܬ݀ ܠܒܿܪܘܝܗ ܕܟܝܿܢܐ. ܘܗܿܐ ܐܝܼܬ ܒܥܿܠܡܐ ܟܝܿܢܐ ܣܿܓܝ̈ܐܐ ܕܚܝ̈ܘܬܐ ܘܦܪ̈ܚܬܐ ܕܠܐ ܡܙܕܘܓܝܢ܆ ܘܡܘܠ̈ܕܢ ܘܡܦܪ̈ܝܢ. ܗܿܐ ܥܘܦܐ ܗܿܘ ܕܡܬܩܪܐ ܥܘܼܪܒܐ. ܗܿܘ ܐܘܼܟܡܐ ܪܒܐ. ܘܐܚܪ̈ܢܐ ܕܕ݀ܡܝܢ ܠܗ ܣܟ ܠܐ ܡܙܕܘܓܝܢ. ܐܠܐ ܕܡܥܘܢ̈ܝܬܐ ܠܿܩܛܝܢ ܡܼܢ ܥܝ̈ܢܐ ܕܥܕ̈ܕܐ ܘܡܼܢ ܗܿܠܝܢ ܒܿܛܢܝܢ ܘܡܘܠܕܝܢ ܒܢ̈ܬܐ ܐܘܟܝܼܬ ܒܝܼܥ̈ܐ ܘܡܦܩܝܢ ܦܪ̈ܘܓܐ. ܗܿܐ ܬܘܼܒ ܟܿܠܗ ܓܢܼܣܐ ܕܢܘܼܢܐ ܘܪ̈ܚܫܐ ܕܒܝܡ̈ܡܐ ܘܢܗܪ̈ܘܬܐ ܕܐܝܼܬ ܒܗܘܢ ܓܘܼܫ̈ܡܐ ܪܘܪ̈ܒܐ ܠܥܠ ܡܼܢ ܡܠܼܬܐ ܘܡܫܘܼܚܬܐ ܐܠܐ ܟܕ ܡܿܛܐ ܙܒܢܐ ܐܝܟ ܛܟܼܣܐ ܕܐܬܬܣܝܼܡ ܠܗܘܿܢ܆ ܫܿܕܐ ܕܟܪܐ ܙܪܥܗ ܒܡܝ̈ܐ ܘܐܬܿܝܐ ܢܩܒܬܐ ܒܿܠܥܐ ܠܗ. ܘܒܿܛܢܐ ܘܝܿܠܕܐ. ܘܣܿܓܝܼ ܓܢܼ̈ܣܐ ܐܝܼܬ ܒܥܿܠܡܐ ܕܠܐ ܡܙܕܘܓܝܢ ܘܐܝܠܝܢ ܕܡܢܿܣܝܢ ܒܟܝ̈ܢܝܬܐ ܛܒܿ ܝ݀ܕܥܝܢ ܠܗܿܠܝܢ. ܡܕܝܢ ܣܓܝܼ ܡܥܕܪܐ ܗܿܝ ܕܢܬܼܢܙܪ ܐܢܫ ܡܼܢ ܙܘܘܓܐ ܘܢܛܪ ܦܓܪܗ ܒܕܟܝܘܼܬܐ ܘܩܕܝܼܫܘܼܬܐ. ܘܓܐ ܡܼܢ ܚܫ̈ܘܗܝ ܘܡܠܙܢ̈ܘܬܗ ܕܓܘܼܫܡܐ ܘܦܩܪܘܼܬܗܿ ܕܪܓܬܐ. ܘܡܼܢ ܨܦܼܬܐ ܘܡܪܢܝܼܬܐ ܪܒܬܐ ܕܒܢ̈ܝܐ ܘܬܪܒܝܼܬܗܘܢ ܘܩܘܝܡܗܘܢ. ܐܝܟܢܐ ܕܟܕ ܢܓܗܐ ܡܼܢ ܗܿܠܝܢ ܟܿܠܗܝܢ. ܢܬܼܒܠܗܘܢ ܚܘܼܫ̈ܒܘܗܝ ܘܢܫܼܠܘܢ. ܘܢܬܼܢܗܪܘܢ ܙܘܥܘ̈ܗܝ. ܘܢܬܼܕܟܐ



Page 130



ܠܒܗ. ܘܢܼܨܛܠܠ ܗܿܘܢܗ. ܘܬܙܕܗܐ ܢܦܫܗ. ܘܢܫܬܦܐ ܟܝܿܢܗ. ܕܢܫܼܟܚ ܗܿܝܕܝܢ ܢܬܒܩܐ ܒܢܦܫܗ ܘܢܕܥ ܝܿܬܗ ܘܢܬܗܓܐ ܒܟܝܿܢܗ. ܘܢܬܼܡܛܐ ܠܝܼܕܥܬܐ ܕܫܪܪܐ܀ ܪܚܡܬ݀ ܟܣܼܦܐ ܬܘܼܒ ܘܩܢܝܘܼܬܐ ܕܥܘܬܪܐ ܕܥ݀ܠܡܐ ܗܿܢܐ ܥܒܘܪܐ. ܗܿܟܘܬ݀ ܐܦ ܗܼܝ ܣܟ ܠܐ ܡܣܼܬܒܥܢܝܼܬܐ ܗܿܝ ܘܠܝܬ ܠܗܿ ܕܬܐܡܪܝ ܟܕܘ܆ ܐܝܟ ܕܒܢܼܣܝܢܐ ܫܪܝܼܪܐ ܗܿܐ ܐܚܿܙܝܢܢ ܕܡܣܼܬܥܪܐ. ܚܙܝܼ ܘܐܬܒܩܐ ܒܡ̈ܠܟܐ ܘܫܠܝܼ̈ܛܢܝ ܥ݀ܠܡܐ. ܕܗܿܘ ܕܐܝܼܬ ܠܗ ܬܐܓܡܐ ܚܕ ܐܘܟܝܼܬ ܐܬܪܐ ܕܐܝܼܬ ܒܗ ܥܣܪ ܡܕܝܼ̈ܢܢ ܥܡ ܩܘܼܪ̈ܝܐ ܕܝܼܠܗܝܢ ܘܐܓܘܼܪ̈ܣܐ. ܝܿܨܦ ܘܡܼܬܟܬܫ ܒܩܪ̈ܒܐ ܘܩܐܪ̈ܣܐ ܘܟܘܼܢܫ ܚܝܠ̈ܘܬܐ ܘܡܩܝܼܡܘܼܬ ܣܼܕܪ̈ܐ ܘܥܡܠܐ ܣܿܓܝܼܐܐ ܘܦܘܼܪ̈ܣܐ ܘܨܢܥ̈ܬܐ܆ ܘܒܟܿܠܗܝܢ ܕܡܿܨܐܼ ܚܝܠܗ ܘܝܼܕܥܬܗ. ܥܕܡܐ ܕܐܝܢ ܡܫܼܟܚ ܢܘܣܦ ܥܠ ܬܚܘܼܡ̈ܘܗܝ ܘܢܦܿܬܐ ܐܬܪܗ ܘܢܥܒܼܕ ܐܢܝܢ ܥܣܪ̈ܝܢ ܡܕ̈ܝܢܢ. ܘܐܢ ܠܗܝܢ ܢܩܼܢܐ ܘܢܐܪܬ݀ ܘܢܡܠܟ ܥܠܝܗܝܢ. ܬܘܼܒ ܝܬܝܪ ܡܫܼܬܿܩܠ ܘܡܬܼܥܫܢ. ܘܬܘܼܒ ܡܬܪܓܪܓ ܕܢܩܼܢܐ ܘܢܬܼܬܘܣܦ ܠܗܝܢ ܡܼܢ ܐܬܪ̈ܘܬܐ ܕܚܕܪ̈ܘܗܝ ܘܕܢܚܛܘܦ ܡܼܢ ܡܕ̈ܝܢܬܐ ܕܫܒܒ̈ܘܗܝ. ܗܟܢ ܘܕܠܐ ܣܘܼܦ ܘܕܠܐ ܣܒܥܘ ܘܕܠܐ ܫܘܼܠܡ. ܘܐܢ ܡܨܝܐ ܗܘܼܬ݀ ܠܗ ܕܟܿܠܗܿ ܐܪܥܐ ܢܩܢܐ܆ ܠܐ ܥܕܟܝܠ ܣܿܒܥ ܗܘܼܐ. ܐܠܐ ܬܘܼܒ ܡܬܦܪܣ ܗܘܼܐ ܕܠܐ ܡܨܝܐ ܐܦ ܠܫܡܿܝܐ ܢܚܼܛܘܦ. ܘܐܢ ܟܿܠܗܿ ܗܿܕܐ ܒܪܝܼܬܐ ܡܬܼܚܙܝܢܝܼܬܐ ܩܿܢܐ ܗܘܼܐ܆ ܬܘܼܒ ܝܿܨܦ ܗܘܼܐ ܘܡܬܼܟܬܫ ܕܐܢ ܡܨܝܐ ܐܦ ܠܫܡܿܝܐ ܢܚܼܛܘܦ. ܘܐܢ ܟܿܠܗܿ ܗܿܕܐ ܒܪܝܼܬܐ ܡܼܬܚܙܝܢܝܼܬܐ ܩܿܢܐ ܗܘܼܐ܆ ܬܘܼܒ ܝܿܨܦ ܗܘܼܐ ܘܡܬܼܟܬܫ ܕܐܢ ܡܨܝܐ ܐܟܘܬܗܿ ܢܩܼܢܐ. ܟܕ ܛܒ ܡܼܢ ܗܿܠܝܢ ܟܿܠܗܝܢ ܣܘܼܢܩܢ ܚܫܚܬܗ ܒܠܚܘܕ ܐܝܼܬ. ܘܠܚܡ ܝܘܡܢ ܘܬܟܣܝܼܬܐ ܕܓܘܼܫܡܐ. ܐܝܟ ܗܿܘ ܕܒܥܡܠܐ ܕܐܝܼܕ̈ܘܗܝ ܘܒܕܘܼܥܬܐ ܕܐܦ̈ܘܗܝ ܡܡܠܐ ܣܘܼܢܩܢ ܚܫܚܬܗ. ܡܐܠܠܘܢ ܠܗܿܢܐ ܐܝܬ ܠܗ ܢܝܿܚܬܐ ܝܬܝܪ ܡܼܢ ܗܿܘ. ܡܼܛܠܕܠܝܬ ܠܗ ܡܪܢܝܼܬܐ ܣܿܓܝܼ ܘܠܐ ܩܢܼܛܐ ܘܠܐ ܕܚܠܼܬܐ. ܒܗܿܝ ܕܠܝܬ ܠܗ ܣ̈ܐܢܐ. ܘܠܐ ܒܥܠܕܒ̈ܒܐ. ܘܠܐ ܕܚܿܣܡܝܢ ܒܗ. ܘܠܐ ܕܨܿܗܝܢ ܠܕܡܗ. ܘܬܘܼܒ ܐܚܪܬܐ ܕܗܿܘ ܕܩܿܢܐܼ ܠܟܿܠܗܿ ܬܒܝܠ܆ ܡܼܢ ܡܘܬܐ ܠܐ ܦܪܩܐ ܠܗ ܩܢܝܘܼܬܗ. ܠܝܬ ܠܗ ܗܟܝܠ ܣܟܐ ܘܠܐ ܫܘܼܠܡܐ. ܘܟܟܡܐ ܕܩܿܢܐ ܐ̱ܢܫ ܬܘܼܒ ܡܬܝܥܢ ܘܬܘܼܒ ܣܿܓܝ ܪܐ݀ܓ ܕܢܩܼܢܐ. ܗܿܟܢ ܘܥܕܡܐ ܠܫܘܼܠܡܗ. ܘܐܝܼܬܘ̄ ܐܦ ܗܿܢܐ ܚܫܐ ܒܝܼܫܐ ܕܚܠܕ ܒܢܦܫܐ ܘܡܚܫܟ ܠܗܿ ܡܼܢ ܘ݀ܠܝܬܐ. ܘܡܡܚܦ ܠܗܿ ܒܪܚܡܼܬܗ. ܟܕ ܠܝܬ ܡܼܢ ܣܓܝܐܘܼܬܗ ܕܥܘܼܬܪܐ ܝܘܼܬܪܢܐ. ܘܠܐ ܗܢܝܿܢܐ. ܘܠܐ ܥܘܼܕܪܢܐ. ܐܠܐ ܡܐܠܠܘܢ ܣܘܼܓܦܢܐ ܪܒܐ ܠܢܦܫܐ ܘܠܦܓܪܐ. ܡܛ݀ܠܬܗ ܬܘܼܒ ܕܚܫܐ ܗܿܢܐ ܒܝܼܫܐ. ܚܣܡܐ ܘܣܢܼܐܬܐ ܘܒܥܠ̈ܕܒܒܘܗܝ ܘܡܨܘ̈ܬܐ ܘܕܘܓ̈ܠܐ ܘܟܦܘܼܪܝܐ ܥܕܡܐ ܠܗ ܠܩܼܛܠܐ ܘܐܒܕܢܐ. ܥܠܗܿܝ ܐܢ̈ܫܐ ܚܟܝ̈ܡܝ ܒܫܪܪܐ ܩܪܐܘܗܝ ܥܩܪܐ ܕܟ݀ܠܗܝܢ ܒܝܼܫ̈ܬܐ. ܘܡܼܢ ܡܪܢܝܼܬܐ ܣܿܓܝܼܐܬܐ ܕܥܠܘܗܝ܆ ܬܘܼܒ ܝܬܝܼܪܐܝܼܬ ܡܬܬܚܫܟ ܗܘܢܐ ܘܥܿܡܛܐ ܝܼܕܥܬܐ. ܘܡܬܼܥܘܪ ܡܕܥܐ. ܘܝܿܩܪ ܠܒܐ. ܘܡܬܕܘܕ ܪܥܝܿܢܐ. ܘܠܦܓܪܐ ܬܘܼܒ ܡܣܓܐ ܥܡܠܐ ܪܒܐ ܒܟܘܼܢܫܗ



Page 131



ܒܡܛܫܝܢܘܼܬܗ. ܒܢܛܘܼܪܘܼܬܗ. ܒܿܫܗܪܐ ܕܥܠܘܗܝ. ܒܥܝܼܪܘܬܐ ܕܡܛ݀ܠܬܗ. ܒܕܚܠܼܬܐ ܪܒܬܐ ܒܟܪܝܘܼܬܐ ܕܐܢ ܡܬܼܚܠܨ. ܒܙܗܝܼܪܘܼܬܐ ܕܠܡܼܐ ܡܬܚܛܦ ܘܐܝܟܐ ܕܡܫܬܟܚ. ܘܥܡ ܕܡܬܚܙܐ ܪ̈ܒܘܼ ܡܚܫ̈ܒܬܐ ܒܝܼܫ̈ܬܐ ܣܠ̈ܩܢ ܥܠ ܠܒܘ̈ܬܐ ܕܠܐ ܡܛܝܒܝܢ ܗܘܼܘ ܡܛ݀ ܬܚܠܘܼܨܗ ܘܩܼ̰ܠܐ ܘܐܒܕܢ ܕܩܢܿܝܗ. ܘܿܝ ܡܢ ܚܫܐ ܗܢܐ ܩܛܘܿܠܐ ܘܡܘܒܕܢܐ ܕܢܦܫܐ ܘܕܦܓܪܐ. ܘܗܿܐ ܣܿܓܝ̈ܐܐ ܒܥܿܠܡܐ ܕܠܐ ܡܫܪܬܚܝܼܢ ܒܗ. ܘܒܗܿܘ ܡܕܡ ܒܨܝܼܪܐ ܕܩܿܢܝܢ ܡܬܼܕܒܪܝܢ ܬܩܢܐܝܼܬ ܘܡܬܚܫܚܝܼܢ ܫܦܝܼܪ ܘܐܝܟ ܕܬ݀ܒܥ ܣܘܼܢܩܢܐ ܠܚܘܼܕ. ܘܚܿܐܝܢ ܚܝ̈ܐ ܒܗ̈ܝܼܠܐ ܡܫܝ̈ܢܐ ܘܢܝܼܚ̈ܐ ܘܫܠܼ̈ܝܐ ܒܟܿܠܗܿ ܗܝܢܝܘܼܬܐ ܘܒܣܝܼܡܘܼܬܐ ܕܠܐ ܣܟ ܡܪܢܝܼܬܐ ܝܩܝܼܪܬܐ. ܘܠܐ ܫܚܩܐ ܘܛܘܼܪܩܐ ܥܡ ܪ̈ܒܘ ܒܝܼܫ̈ܬܐ ܕܢ݀ܒ̈ܥܢ ܡܼܢ ܩܢܿܝܘܼܬܗ ܘܠܐ ܣܒܥܘܼܬܗ. ܘܣܘܓܐܐ ܕܛܒ̈ܬܐ ܕܡܬܼܩܢ̈ܝܢ ܡܼܢ ܠܐ ܩܢܿܝܘܼܬܗ. ܡܕܝܢ ܣܿܓܝܼ ܛܒܿܐ ܘܡܥܕܠܐ ܗܿܝ ܕܣܟ ܠܐ ܢܩܼܢܝܘܗܝ ܐܢܫ. ܘܠܐ ܢܐܨܦ ܕܟܘܼܢܫܗ. ܒܗܿܝ ܕܠܐ ܡܣܬܼܒܥ ܘܠܝܬ ܫܘܼܠܡܐ ܘܒܗܝܠܘܼܬܐ ܠܝܨܝܦܘܼܬܐ ܕܥܠܘܗܝ. ܘܨܪ̈ܝܼܟܐ ܘܫܚܝܼܩ̈ܐ ܕܒܥܿܠܡܐ ܣܿܓܝܼ ܢܝܼܚܝܢ ܘܫܿܠܝܢ ܘܒܗܝܼܠܝܢ ܚܝܝ̈ܗܘܢ ܡܼܢ ܥܬܝܼܪ̈ܐ ܘܩܢ̈ܝܐ ܕܒܥܿܠܡܐ. ܘܟܠܿܢܫ ܕܐܬܼܢܗܪ ܪܥܝܿܢܗ ܒܝܼܕܥܬܐ ܕܫܪܪܐ܆ ܡܼܢ ܟܿܠܗܘܿܢ ܥܡܼܡ̈ܐ ܘܠܫ̈ܢܐ ܕܒܥܿܠܡܐ. ܐܢ ܩܿܢܐ ܗܘܼܐ ܡܕܡ ܡܣܪܗܒܐܝܼܬ ܒܕܪܗ ܘܐܬܼܚܪܪ ܡܼܢ ܝܘܼܩܪܗ. ܘܐܣܼܬܪܩ ܘܐܬܬܢܝܼܚ ܘܐܓܗܝ ܡܼ ܡܪܢܝܬܐ ܡܚܫܟܢܝܼܬܐ ܕܥܠܘܗܝ. ܘܐܢ ܠܐ ܩܿܢܐ ܗܘܼܐ ܡܕܡ ܣܟ ܠܐ ܝܼܨܦ ܘܠܐ ܐܬܪܓܪܓ ܕܢܩܼܢܐ. ܒܗܿܠܝܢ ܘܕܐܝܟ ܗܿܠܝܢ ܙܿܕܩ ܠܗ ܠܒܪܢܫܐ ܡܠܝܼܠܐ ܕܢܬܼܚܫܒ. ܘܗܿܝܕܝܢ ܬܘܼܒ ܢܬܼܚܫܒ ܕܡܘܿܢ ܘܿ݀ܠܐ ܠܗ ܕܢܥܒܕ ܘܢܣܥܼܘܪ ܒܗ ܒܥܿܠܡܐ ܗܿܢܐ ܕܬܘܬܒܘܼܬܗ ܡܛ݀ܠ ܕܬܘܬܒܐ ܙܒܢܿܝܐ ܐܝܼܬܘ̄ ܘܥܒܘܪܐ. ܘܠܘ ܥܡܘܿܪܐ. ܘܝܪܘܼܬܐ ܕܠܥܿܠܡ ܘܡܩܘܝܢܐ.ܘܐܝܟ ܛܠܝܐ ܕܡܫܬܠܡ ܠܒܝܬ ܡܪܕܘܼܬܐ. ܐܘܟܝܼܬ ܠܐ ܣܟܘܠܝ. ܐܘܿ ܠܐܘܼܡܢܘܼܬܐ ܐܝܿܕܐ ܕܗܼܝ. ܐܟܡܿܢ ܕܢܩܒܠ ܡܼܢ ܡܠܦܢܗܿ ܕܐܘܼܡܢܘܼܬܐ ܘܢܐܠܦܝܼܗܿ ܘܢܬܓܡܪ ܒܗܿ ܘܗܿܝܕܝܢ ܢܦܼܢܐ ܠܒܝܬ ܐܒܗ̈ܘܗܝ. ܘܢܕܪܒ ܒܝܬܗ ܘܩܢܘܼܡܗ. ܘܢܗܼܘܐ ܝܪܘܬܐ ܠܩܢܝܘܼܬܐ ܘܒܝܬ ܕܐܒ̈ܗܝܘܗܝ. ܐܢܕܝܢ ܢܦܘܼܫ ܠܗ ܛܠܝܐ ܒܝܬ ܡܕܪܘܼܬܐ܆ ܗܿܝ ܐܘܿ ܒܐܣܟܘܼܠܐ ܥܕܡܐ ܠܥܿܠܡ. ܘܢܘܒܕ ܝܝܬܘܼܬܐ ܕܐܒ̈ܗܘܗܝ ܘܢܬܼܢܟܪܐ ܘܢܬܓܠܙ ܡܼܢ ܩܢܘܼܬܗܘܢ. ܟܕ ܚܿܙܐ ܠܛܠ̈ܝܐ ܐܚܪ̈ܢܐ ܕܡܣܬܪܗܒܝܢ ܘܝܿܠܦܝܢ ܘܝܘܼܠܦܢܐ ܕܡܛܠܬܗܿ ܐܬܼܘ ܠܘܬ݀ ܪ̈ܒܢܐ܆ ܗܿܦܟܝܢ ܘܡܫܢܝܢ ܠܒܝܬ ܐܒ̈ܗܝܗܘܢ ܘܗܿܘܝܢ ܝܪ̈ܘܬܝܗܘܢ. ܘܗܼ، ܡܟܬܪ ܕܘܝܐܝܼܬ ܒܐܣܟܘܼܠܐ ܥܕܡܐ ܕܩܛܝܼܪܐܝܼܬ ܛܪܕܝܢ ܠܗ ܡܼܢ ܬܡܿܢ. ܠܐ ܟܝ ܫܿܘܐ ܠܓܘܼܚܟܐ ܛܠܝܐ ܗܿܘ ܓܠܝܼܙ ܡܼܢ ܝܕܥܬܐ ܕܠܐ ܦܼܪܫ ܘܝܼܕܥ ܥܘܼܕܪܢܗ ܡܼܢ ܣܘܼܓܦܢܗ. ܗ̣ܿܢܐ ܗܿܘ ܟܿܠ ܒܪܢܫܐ ܕܥܠ ܠܗ ܠܥܿܠܡܐ ܐܝܟ ܕܠܐܣܟܘܠܐ ܘܠܒܝܬ ܝܘܼܠܦܢܐ܆ ܕܢܐܠܦ ܒܗ ܘܢܬܼܚܟܡ



Page 132



ܥܠ ܗܿܠܝܢ ܕܡܥܕܪ̈ܢ ܠܗ. ܗ̄ ܕܢܩܼܢܐ ܛܒ̈ܬܐ ܕܡܟܬܪ̈ܢ ܥܡܗ. ܐܝܠܝܢ ܕܠܐ ܡܫܼܟܚ ܡܘܬܐ ܕܢܚܠܨ ܘܢܚܛܘܼܦ ܐܢ̈ܝܢ ܡܢܼܗ. ܐܝܼܬܝܗܝܢ ܕܝܢ ܝܼܕܥܬܐ ܕܫܪܪܐ. ܕܒܗܿ ܡܣܝܟ̈ܢ ܟܿܠܗܝܢ ܛܒ̈ܬܐ ܡܥܕܪ̈ܢܝܬܐ ܕܒܪܢܫܐ ܘܡܩܘ̈ܝܢܝܬܐ. ܕܒܬܪ ܕܡܫܢܐ ܡܼܢ ܥܿܠܡܐ ܗܿܢܐ ܕܐܝܼܬܘܗܝ ܐܝܟ ܐܣܟܘܠܐ. ܐܙܿܠ ܠܘܬ݀ ܐܒܘܗܝ. ܗ̄ ܒܪܘܝܗ. ܘܝܪܬ ܬܡܿܢ ܗܿܘ ܡܕܡ ܕܛܝܒ ܐܒܐ ܕܥ̈ܠܡܐ ܠܕܚܠ̈ܘܗܝ. ܐܝܠܝܢ ܕܐܚܒܘܼܗܝ ܘܢܼܛܪܘ ܦܘܼܩܕܢܗܘܗܝ. ܗܿܠܝܢ ܘܕܐܝܟ ܗܿܠܝܢ ܙ݀ܕܩ ܠܗ ܠܒܪܢܫܐ ܡܠܝܼܠܐ ܕܢܬܼܚܫܒ ܥܕܡܐ ܕܢܓܗܐ ܘܢܬܼܚܪܪ ܡܼܢ ܗܿܠܝܢ ܬܠܬܐ ܚܫ̈ܐ ܒܝܼܫ̈ܐ ܕܦܓܪܐ. ܐܝܼܬ ܬܘܼܒ ܚܫܐ ܢܦܫܢܝܐ. ܕܡܬܼܩܪܐ ܫܘ̄ ܣܪܝܼܩܐ. ܕܪܐ݀ܓ ܐܢܫ ܕܢܬܼܩܠܣ ܘܢܫܼܬܒܚ ܒܥܿܠܡܐ ܗܿܢܐ. ܘܢܿܩܦ ܠܟܿܠܗܝܢ ܛܒ̈ܬܐ ܕܣܿܥܪ ܐ̱ܢܫ. ܐܟܡܢ ܕܒܥܼܠܬ݀ ܬܫܒܘ̄ ܘܩܘܼܠܣܐ ܕܼܡܼܢ ܚܫ̈ܙܝܐ ܬܣܬܥܪ̈ܝ ܛܒ̈ܬܐ ܘܠܘ ܒܢܝܼܫܐ ܬܪܝܼܨܐ. ܘܡܿܢ ܕܗܿܟܢ ܪܐܓܿ ܘܡܼܬܚܫܒ܆ ܕܘܝܐ ܗܿܘ ܘܠܐܐ ܗܕܝܘܼܛܐ. ܕܡܘܒܕ ܟܿܠܗ ܥܡܠܐ ܘܫܦܼܠܐ ܕܡܛܠ ܛܒ̈ܬܐ. ܘܒܥܿܠܡܐ ܕܥܬܝܕ ܠܐ ܦܿܐܫ ܠܗ ܦܘܪܥܢܐ ܠܛܒ̈ܬܗ. ܡܛ݀ܠ ܕܩܒܠ ܐܓܪܐ ܘܦܘܼܪܥܢܐ ܡܼܢ ܥ݀ܠܡܐ ܗܿܢܐ ܗ̄ ܬܫܒܘ̄ ܘܩܘܼܠܣܐ ܕܚܙ̈ܝܐ. ܘܐܬܓܠܙ ܡܼܢ ܦܘܼܪܥܢܐ ܕܡܩܘܐ. ܘܐܢ ܒܢܝܼܫܐ ܬܪܝܼܨܐ ܣܿܥܪܐ ܠܛܒ̈ܬܐ ܡܛ݀ܠ ܚܘܼܒܗ ܕܐܠܗܐ ܒܠܚܘܕ. ܕܗܿܟܢ ܦܿܩܕ ܘܡܠܦ ܠܢ ܒܕܘܿܟ ܒܟܿܠܕܘܟ܆ ܕܢܣܼܥܘܪ ܛܒ̈ܬܐ ܘܢܬܪܚܩ ܡܼܢ ܒܝܼܫ̈ܬܐ. ܘܠܐ ܪܐ݀ܓ ܠܬܫܒܘ̄ ܣܦܝܼܩܬܐ ܘܒܛܝܼܠܬܐ ܕܡܼܢ ܒܢ̈ܝ ܐܢܫܐ܆ ܘܣܟ ܠܝܬ ܠܗ ܨܒܝܿܢܐ ܒܗܿܟܢ. ܘܠܐ ܡܬܼܚܫܒ ܒܗܿܠܝܢ. ܗܿܝܕܝܢ ܗܼܘ ܐܠܗܐ ܡܘܪܒ ܐܝܼܩܪܗ. ܘܡܢܿܨܚ ܠܗ ܒܥ݀ܠܡܐ ܗܿܢܐ ܝܬܝܪ ܡܢ ܐ̱ܚܪ̈ܢܐ ܕܡܫܼܬܚܒܝܢ ܘܡܬܩܠܣܝܼܢ ܐܝܟ ܪܓܼܬܗܘܢ ܡܣܠܝܬܐ. ܘܬܘܼܒ ܒܥܿܠܡܐ ܕܥܬܝܼܕ ܒܬܪ ܚܘܼܕܬܐ ܦܿܪܥ ܠܗ ܐܓܪܐ ܛܒܿܐ ܒܐܥܦ̈ܐ ܣܿܓܝ̈ܐܐ. ܡܕܝܢ ܐܦ ܡܼܢ ܗܿܢܐ ܚܫܐ ܒܝܼܫܐ ܙ݀ܕܩ ܠܗ ܠܒܪܢܫܐ ܡܠܝܼܠܐ ܕܣܿܓܝܼ ܢܙܕܗܪ. ܘܒܝܼܕܥܬܐ ܘܝܨܝܼܦܘܼܬܐ ܪܒܬܐ ܢܥܼܩܪܝܘܗܝ ܒܥܓܠ ܡܼܢ ܠܒܐ. ܘܡܼܢܗ ܡܼܢ ܫܘܼܪܝܐ ܕܡܫܪܐ ܪܚܿܫ ܒܬܪܥܝܼܬܗ. ܡܛܠ ܕܐܢ ܡܘܚܪ ܘܡܥܬܩ ܥܡ ܐܢܫ ܥܫܢ ܘܝܪܒ ܘܥܒܕ ܚܫܐ ܒܝܼܫܐ ܕܪܡܘܼܬܐ ܟܦܿܪܬ݀ ܒܥܒܘܕܗܿ. ܡܛܠ ܕܐܟܡܐ ܕܐܝܬ ܒܝܬ ܦܩܚܐ ܠܦܐܪܐ. ܗܿܟܢ ܐܝܬ ܒܝܬ ܫܘܒܚܼܐ ܣܪܝܼܩܐ ܠܪܡܘܼܬܐ. ܐܟܙܢܐ ܕܩܕܡܐܝܼܬ ܦܩܚܐ ܗܿܘܐ ܒܐܠܢܐ. ܘܐܢ ܡܘܚܪ ܘܦܿܐܫ ܘܡܬܼܚܝܨ܆ ܝܪܒ ܘܥ݀ܫܢ ܘܡܼܬܪܒܐ ܘܗܿܘܐ ܦܐܪܐ ܡܫܡܠܝܐ܆ ܗܿܟܢ ܐܝܼܬܘܗܝ ܫܘܒܚܐ ܣܪܝܼܩܐ. ܕܐܢ ܦܿܐܫ ܒܐ̱ܢܫ ܘܡܥܬܩ܆ ܡܬܼܥܫܢ ܘܗܿܘܐ ܪܡܘܼܬܐ. ܪܡܘܼܬܐ. ܕܝܢ ܐܝܼܬܝܗܿ ܚܫܐ ܒܝܼܫܐ ܘܚܛܗܐ ܩܕܡܝܐ ܕܥܠ ܠܒܪܝܼܬܗ ܫܦܝܼܬܐ ܘܫܦܝܼܪܬܐ ܕܒܪܘܝܐ ܛܒܿܐ. ܗܿܘ ܕܒܗ ܟܕ ܐܬܟܪܗ ܡܠܐܟ ܢܘܼܗܪܐ ܘܪܫ ܚܝܠ̈ܘܬܐ ܫܡ̈ܝܢܐ ܘܐܬܬܚܫܟ ܘܐܣܼܬܚܦ ܘܢܦܼܠ ܡܼܢ ܐܝܩܪܗ. ܘܐܫܼܬܕܝ



Page 133



ܡܼܢ ܟܘܼܪܣܝܗ. ܘܗܘܼܐ ܪܫ ܒܝܼܫܬܐ ܘܡܠܦܢܐ ܕܟܿܠܗܝܢ ܣܢܝ̈ܬܐ. ܗܿܝܕܝܢ ܪܡܘܼܬܐ ܝܠܼܕܬ݀ ܒܗ ܚܣܡܐ. ܚܣܡܐ ܕܝܢ ܐܘܠܕ ܩܼܛܠܐ. ܡܕܝܢ ܫܪܝܪܐܝܼܬ ܪܡܘܼܬܐ ܢ݀ܨܝܬ݀ ܥܡ ܐܠܗܐ ܐܝܼܬܝܗܿ ܘܕܠܩܘܼܒܠܗ. ܘܠܟܿܠܗܝܢ ܛܒ̈ܬܐ ܕܡܼܢ ܐܠܗܐ ܐܬܝܗ̈ܒܝ ܠܟܝܿܢܐ. ܡܣܒܪܐ ܪܡܘܼܬܐ ܕܕܝܼܠܗܿ ܐܢܝܢ. ܘܫܟܚ̈ܬܗܿ ܘܩܢܝܘܼܬܗܿ. ܘܥܠܗܿܝ ܐܝܼܬܝܗܿ ܕܠܩܘܼܒܠܐ ܕܐܠܗܐ. ܘܡܿܢ ܕܐܠܗܐ ܐܝܼܬܘ̄ ܒܥܠܕܒܒܗ ܘܕܠܩܘܼܒܠܗ܆ ܟܡܐ ܗܿܘ ܫܘܼܢܩܗ ܘܟܡܐ ܪܒ ܘܿܝܗ. ܗܿܢܘ ܚܫܐ ܕܐܬܟܼܪܗ ܒܗ ܣܛܢܐܝܠ ܘܐܫܬܕܝܼ ܡܼܢ ܫܡܿܝܐ. ܘܟܿܠ ܕܒܗܿܢܐ ܚܫܐ ܟܪܝܼܗ ܘܡܟܬܪ ܒܗ. ܚܒܪܗ ܐܝܼܬܘܗܝ ܘܥܡܗ ܡܫܼܬܢܩ. ܒܗܿܠܝܢ ܟܿܠܗܝܢ ܘܿܠܐ ܠܗ ܠܒܪܢܫܐ ܕܢܬܼܚܫܒ ܐܡܝܼܢܐܝܼܬ. ܢܗܼܘܐ ܒܙܗܝܼܪܘܼܬܐ ܘܥܝܼܪܘܼܬܐ ܡܼܢ ܚܘܼܫ̈ܒܐ ܒܝܼܫ̈ܐ ܘܡܘܒܕ̈ܢܐ. ܗ̄ ܕܪܓܬ݀ ܒܣܼܪܐ. ܪܒܘܼܬ ܟܪܣܐ. ܘܪܚܡܼܬ ܟܣܼܦܐ. ܘܕܫܘܼܒܚܐ ܣܪܝܼܩܐ ܡܚܒܠ ܛܒ̈ܬܐ. ܘܪܡܘܼܬܐ ܡܘܒܕܬ݀ ܢܦܫܐ ܘܦܓܪ ܘܡܪܚܩܬ݀ ܡܼܢ ܐܠܗܐ. ܘܡܚܠܛܬ݀ ܥܡ ܣܛܢܐ. ܘܒܬܪ ܕܐܬܚܫܒ ܥܠ ܗܿܠܝܢ ܙܕܩܐܝܬ. ܘܐܓܗܝܼ ܡܼܢ ܒܝܼܫܘܼܬܗܝܢ܆ ܘܿܠܐ ܠܗ ܕܢܥܒܼܕ ܥܒܿܕ̈ܐ ܕܡܥܕܪܝܢ ܠܗ ܘܡܘܬܪܝܢ ܘܡܩܘܝܢ. ܘܠܐ ܢܒܼܛܠ ܡܼܢ ܦܘܼܠܚܢܐ ܕܫܦܝܼܪ̈ܬܐ. ܗܿܢܘ ܥܒܿܕܐ ܕܘܿܠܐ ܠܗ ܠܒܪܢܫܐ ܕܢܥܼܒܕ. ܟܿܠ ܥܒܿܕܐ ܕܫܿܦܪ ܠܐܠܗܐ ܘܐܝܼܬܘ̄ ܐܝܟ ܨܒܝܿܢܗ. ܘܡܥܕܪ ܠܒܪܢܫܐ ܒܗܢܐ ܥ݀ܠܡܐ ܠܩܘܼܝܡܗ ܘܐܦ ܡܬܼܢܛܪ ܠܗ ܦܘܼܪܥܢ ܒܬܪ ܫܪܝܐ ܕܡܼܢ ܗܿܪܟܐ. ܗܿ، ܘܿܠܐ ܠܗ ܠܒܪܢܫܐ ܠܡܥܼܒܕ ܐܡܝܼܢܐܝܼܬ. ܗܿܘ ܡܕܡ ܕܝܢ ܕܗܿܪܟܐ ܦܿܐܫ ܘܠܐ ܠܿܘܐ ܠܗ ܠܒܪܢܫܐ ܕܢܦܘܼܫ ܥܡܗ ܒܬܪ ܡܘܬܗ܆ ܠܡܢܐ ܬܥܫ ܒܗ ܘܡܫܼܬܦܠ ܘܡܬܼܛܪܦ. ܘܒܿܛܠ ܒܗ ܡܼܢ ܦܘܼܠܚܢܐ ܐܠܗܝܐ. ܘܒܬܪܟܢ ܫܿܒܩ ܠܗ ܠܐܚܪ̈ܢܐ. ܘܐܙܿܠ ܗܼܘ ܣܦܝܼܩܐ ܡܣܪܩܐ ܡܼܢ ܟܿܠܡܕܡ܀ ܐܡܿܪܝܢܢ ܥܠ ܥܡܐ ܕܐܝܼܬ ܒܣܘ̈ܦܐ ܡܕ̈ܢܚܝܐ ܕܥܡܪܬܐ. ܕܣܟ ܡ=ܡ ܐܪܥܢܝܐ ܠܐ ܦܠܿܚܝܼܢ ܘܠܐ ܣܿܥܪܝܢ. ܐܠܐ ܥܿܡܪܝܢ ܒܝܢܬ݀ ܐܝܼܠܢ̈ܐ. ܘܡܼܢ ܦܐܪ̈ܝܗܘܢ ܡܬܬܪܣܝܢ. ܘܡܝ̈ܐ ܫܬܝܢ ܡܼܢ ܡܒܘܼܥ̈ܐ ܘܢܗܪ̈ܘܬܐ. ܘܒܠܒܘܼ̈ܫܐ ܠܐ ܡܬܼܚܫܚܝܢ. ܡܛܠ ܕܐܐܪ ܡܡܙܓܐ ܐܝܼܬ ܠܗܘܢ ܟܿܠܗܿ ܫܢ̱ܬܐ. ܐܠܐ ܒܠܚܘܼܕ ܡܝܙܼ̈ܢܐ ܐܣܿܪܝܢ ܥܠ ܚܨܝ̈ܗܘܢ ܡܼܢ ܡܫ̈ܟܐ ܕܒܪ̈ܝܐ. ܘܢܫ̈ܝܗܘܢ ܠܣܛܪ ܥܡܪ̈ܢ. ܘܚܕ ܙܒܢܐ ܡܬܼܟܢܫܝܢ ܐܟܚܕܐ ܘܬܘܼܒ ܡܬܼܚܩܝܢ. ܘܐܢ ܒܿܛܢܐ ܐܢܬܬܐ ܡܼܢ ܢܫ̈ܝܗܘܢ ܘܝܿܠܕܐ ܒܪܐ ܕܟܪܐ ܒܬܪ ܬܠܬ ܫ̈ܢܝܢ ܝܿܗܒܝܢ ܠܗ ܠܓܒܪ̈ܐ ܘܥܿܡܪ ܥܡܗܘܢ ܐܝܟ ܕܘܼܒܪ̈ܝܗܘܢ ܘܐܢ ܐܝܼܬܝܗܿ ܒܪܬܐ ܢܩܒܼܬܐ. ܦܿܝܫܐ ܠܘܬܗܝܢ ܕܢܫ̈ܐ ܘܡܪ̈ܒܝܢ ܠܗܿ. ܘܟܿܠܗ ܙܒܢܐ ܕܚܝ̈ܝܗܘܢ ܠܝܬ ܬܘܼܒ ܦܘܼܠܚܢܐ. ܐܠܐ ܗܪܓܐ ܕܝܕܥܬܐ ܘܨܠܘܿܬܐ ܘܬܫܡܫܬܐ ܡܠܝܼܠܬܐ. ܘܡܼܢ ܡܕܡ ܣܟ ܠܐ ܕܚܿܠܝܢ. ܘܠܡܠܟܘܼܬܐ ܐ̱ܚܪܬܐ ܠܐ ܡܫܼܬܥܒܕܝܢ. ܘܡܕܡ ܣܟ ܠܐ ܩܿܢܝܢ ܘܪܢܝܢ ܒܗ ܘܩܿܛܢܝܢ ܡܛ݀ܠܬܗ. ܗܿܢܘ ܥܒܿܕܗܘܢ ܘܕܘܼܒܪܗܘܢ. ܦܘܼܠܚܢܐ ܡܠܝܼܠܐ ܘܗܪܓܐ ܕܒܐܠܗܐ ܘܪܢܝܐ ܕܥܠܘܗܝ ܘܬܗܼܪܐ ܕܒܗ ܣܟ ܥܘܠܐ ܐܘܿ ܚܛܝܼܬܐ ܠܐ ܣܿܥܪܝܢ ܐܦܠܐ ܝܕܿܥܝܢ. ܘܠܐ ܙܒܢܐ



Page 134



ܘܙܘܼܒܢܐ ܘܠܐ ܫܩܼܠܐ ܘܫܪܝܐ. ܘܐܠܟܣܢܕܿܪܘܣ ܡܠܟܐ ܒܪ ܦܝܠܠܝܦܘܿܣ ܕܟܒܫ ܟܿܠܗܿ ܐܪܥܐ ܐܙܼܠ ܘܡܼܛܐ ܠܘܬܗܘܢ ܠܡܫܥܒܕܘܼ ܐܢܘܿܢ. ܘܟܕ ܚܙܼܐ ܕܘܼܒܪܗܘ ܢ ܘܦܘܠܚܢܗܘܢ܆ ܐܫܬܥܒܕ ܗܘܼ ܠܗܘܢ ܘܣܿܓܝܼ ܐܘܪܒ ܘܫܒܚ ܐܢܘܢ. ܘܩܠܣ ܕܘܼܒܪܗܘܢ. ܠܡܢܐ ܡܕܝܢ ܡܬܒܥ̈ܝܢ ܠܒܢܝ̈ܢܫܐ ܝܬܝܼܪ̈ܬܐ ܘܠܐ ܐܿܠܨܐ ܥܠܝܗܘܢ. ܐܠܐ ܡܐܠܠܘܢ ܕܠ̈ܚܢ ܚܝ̈ܝܗܘܢ. ܘܡܥܘܟ̈ܢ ܘܡܟܡܪ̈ܢ ܠܗܘܿܢ ܡܼܢ ܒܥܿܬܐ ܫܪܝܼܪܬܐ ܘܫܟܿܚܬܐ ܕܝܕܥܬܐ ܕܫܪܪܐ. ܟܿܠܗܘܿܢ ܒܢܝ̈ܢܫܐ ܕܒܪܐ ܐܠܗܐ ܕܐܝܟ ܗܿܠܝܢ ܕܐܡܼܪܢܢ ܨܒܿܐ ܗܘܼܐ ܐܠܗܐ ܕܡܬܼܕܒܪܝܢ. ܐܝܟܢ ܕܢܣܓܘܢ ܛܒ̈ܐ ܘܙܕ̈ܝܼܩܐ܆ ܘܢܫܼܬܡܠܐ ܡܢܝܿܢܐ ܕܗܿܢܘܢ ܕܢܩܼܠܘ ܥܡ ܣܛܢܐ ܪܒܗܘܢ. ܘܥܿܒܪ ܥܿܠܡܐ ܗܿܢܐ ܕܬܥܿܫ̈ܐ ܘܛܘܼܪ̈ܦܐ ܘܢܗܼܘܐ ܚܘܼܕܬܐ ܕܒܪܝܼܬܐ. ܘܢܩܘܼܡ ܥܿܠܡܐ ܚܼܕܬܐ ܕܒܘܼܣ̈ܡܐ ܘܚܕܘ̈ܬܐ. ܡܛܠ ܕܥܕܡܐ ܕܡܫܼܬܡܠܐ ܡܢܝܿܢܐ ܕܛܒ̈ܐ ܙܕܝ̈ܩܐ. ܐܝܟ ܡܼܢܝܿܢܐ ܕܗܿܢܘܢ ܕܢܦܼܠܘ܆ ܠܐ ܥܿܒܪ ܗܿܢ ܥܿܠܡܐ ܕܥܩ̈ܬܐ. ܒܗܿܝ ܕܡܛܠ ܗܿܟܢ ܐܬܩܼܢ ܐܠܗܐ ܠܗܿܢ ܥ݀ܠܡܐ ܗܘܼܠܢܝܐ ܕܡܿܠܐܼ ܫܦܼܠܐ ܘܬܐܢܚ̈ܬܐ. ܘܒܼܪܐ ܒܗ ܠܒܢܝ̈ܢܫܐ ܡܠ̈ܝܼܠܐ ܡܪ̈ܟܒܐ. ܕܢܟܫܪܘܢ ܒܗ ܘܢܼܬܛܪܦܘܢ ܒܦܘܼܠܦܢܐ ܕܙܕܝܩܘܼܬܐ. ܘܢܐܙܠܘܢ ܢܐܪܬܘܢ ܕܘܼܟܬܐ ܗܿܝ ܫܒܝܼܚܬܐ ܘܡܥܠܝܼܬܐ ܕܐܣܼܬܚܦ ܘܢܦܼܠ ܡܢܗܿ ܣܛܢܐ ܘܟܿܠܗ ܓܘܼܕܗ ܡܪܘܕܬܐ܆ ܐܝܟܢܐ ܕܚܘܝܼܢܢ ܡܼܢ ܠܥܼܠ. ܘܟܕ ܡܫܼܬܡܠܐ ܗܿܘ ܡܢܝܿܢܐ ܒܿܛܠ ܗܿܢܐ ܟܪܘܼܟܝܐ ܘܗܿܘܐ ܚܘܼܕܬܐ܆ ܡܕܝܢ ܚܒ̈ܝܼܒܝ ܠܡܢܐ ܡܼܢ ܠܥܼܠ. ܘܟܕ ܡܫܼܬܡܠܐ ܗܿܘ ܡܢܝܿܢܐ ܒܿܛܠ ܗܿܢܐ ܟܪܘܼܟܝܐ ܘܗܿܘܐ ܚܘܼܕܬܐ܆ ܡܕܝܢ ܚܒ̈ܝܼܒܝ ܠܡܢܐ ܬܥܿܫܝܼܢܢ ܒܒܢܝ̈ܢܐ ܘܩܢܼܝ̈ܢܐ ܘܢܼܨܒ̈ܬܐ ܘܦܘܼܠܚܢܐܪܥ ܘܬܐܓܪ̈ܬܐ܆ ܘܣܛܢܐ ܗܿܐ ܡܥܒܕ ܘܡܚܝܠ ܠܒܢܝ̈ܢܫܐ ܥܠܝܗܘܢ. ܥܠܗܿܝ ܕܢܬܼܕܠܚܘܢ ܚܝ̈ܝܗܘܢ ܘܢܼܬܬܚܫܟ ܗܘܢܗܘܢ ܘܠܐ ܢܬܼܒܗܠܘܢ ܘܢܫܼܬܿܦܘܢ ܠܡܼܕܥ ܫܪܪܐ ܘܠܡܩܼܦ ܠܗ. ܡܛ݀ܠ ܝܥܢܘܼܬܐ ܣܢܝܼܬܐ ܡܘܒܕܢܝܼܬܐ. ܣܢܼܘ ܒܢܝ̈ܢܫܐ ܠܚܕ̈ܕܐ. ܠܡܚܼܛܦ ܚܕ ܡܼܢ ܕ. ܘܡܛܠ ܕܚܠܼܬܐ ܕܗܿܟܢ܆ ܒܢܼܘ ܠܗܘܢ ܚܣܼ̈ܢܐ ܘܫܘܼܪ̈ܐ ܘܡܪܕܘ ܥܠ ܚܕ̈ܕܐ ܠܡܫܚܣܢܘܼ ܟܿܠܚܕ ܥܘܼܬܪܗ. ܘܠܡܼܛܪ ܩܢܝܘܼܬܗ. ܐܝܟ ܕܥܬܝܼܕܝܼܢܢ ܕܢܚܘܐ ܐܝܟܐ ܕܘܿܠܐ ܥܠ ܟܠܗܝܢ ܗܿܠܝܢ ܚܬܝܼܬܐܝܬ ܒܡܪܝܐ ܕܨܿܒܐ. ܡܕܝܢ ܠܐ ܘܿܠܐ ܠܒܪܢܫܐ ܠܡܥܼܒܕ ܘܠܡܦܼܠܚ ܡܕܡ ܐܚܪܝܢ. ܐܠܐ ܐܢ ܗܿܘ ܡܕܡ ܕܡܩܪܒ ܠܗ ܠܐܠܗܐ ܒܪܘܼܝܗ. ܘܠܐ ܣܟ ܡܥܟܪ ܠܗ ܡܼܢ ܦܘܼܠܚܢܐ ܐܠܗܝܐ ܕܐܝܼܬܘܗܝ ܝܕܥܬܐ ܕܫܪܐ. ܘܥܒܿܕ̈ܐ ܕܙܕܝܼܩܘܼܬܐ. ܕܐܝܿܟܢܐ ܕܝܢ ܢܬܼܕܒܪ ܒܪܢܫܐ ܒܥܿܠܡܐ ܗܿܢܐ ܐܡܿܪܝܢܢ. ܕܢܐܚܒ ܠܟܿܠܢܫ. ܕܢܝܩܪ ܠܟܿܠ ܐܢܫ. ܕܢܬܐܘܐ ܥܡ ܟܿܠܢܫ. ܘܕܣܟ ܠܐ ܢܥܼܒܕ ܠܗ ܒܥܠܕܒܒܐ ܘܣܐܢܐ ܒܥܿܠܡܐ ܗܿܢܐ ܡܛ݀ܠ. ܕܢܝܩܪ ܠܟܿܠ ܐܢܫ. ܕܢܬܐܘܐ ܥܡ ܟܿܠܢܫ. ܘܕܣܟ ܠܐ ܢܥܼܒܕ ܠܗ ܒܥܠܕܒܒܐ ܘܣܐܢܐ ܒܥܿܠܡܐ ܗܿܢܐ ܡܛ݀ ܡܕܡ ܥܒܘܪܐ. ܘܗܿܕܐ ܐܝܟܢ ܡܼܨܝܐ ܕܬܗܼܘܐ ܠܡܿܢ ܕܡܦܼܟܪ ܒܥܿܠܡܐ ܘܐܣܝܼܪ ܒܨܒܘ̈ܬܗ. ܘܟܕܝܢ ܒܬܥܫܗ. ܡܕܝܢ ܛܒܿ ܐܿܠܨܝܿܬܐ ܗܿܝ ܘܙܕܩܝܬܐ ܗܿܝ ܕܢܪܚܩ ܡܼܢ ܝܬܝܷܪ̈ܬܐ ܘܢܓܗܐ ܡܼܢ ܣܿܓܝ ܒܝܼܫ̈ܬܐ. ܡܛ݀ܠ ܕܡܿܢ ܕܐܝܼܬ ܠܗ ܣ̈ܐܢܐ ܘܒܥܠܕܒ̈ܒܐ ܒܥܿܠܡܐ ܗܿܢܐ ܚܝ̈ܐ ܡܪܝܼܪ̈ܐ ܘܡܠ̈ܝܼܝܼ ܕܘܘ̈ܢܐ ܚܝܐ. ܒܗܿܝ ܕܐܡܝܼܢܐܝܼܬ ܩܢܿܛ ܘܕ݀ܚܠ ܡܼܢ ܒܥܠܕܒܒܗ.



Page 135



ܘܟܿܠܗ ܙܒܢܐ ܡܬܼܦܪܣ ܘܡܬܼܚܫܒ ܘܡܼܨܛܢܥܗ ܕܐܝܟܢ ܢܫܼܬܘܙܒ ܡܼܢ ܒܝܼܫ̈ܬܗ. ܐܘܿ ܐܢ ܡܨܝܐ ܕܐܝܟܢ ܗܼܘ ܢܫܼܟܚ ܕܢܐܒܫ ܠܗܿܘ ܘܢܘܒܕ. ܘܒܗܿܠܝܢ ܡܪ̈ܢܝܬܐ ܡܕܝܼܒ̈ܢܝܬܐ ܘܡܚܫܟ̈ܢܝܬܐ ܡܬܼܛܓܢ ܘܡܼܬܩܠܐ. ܘܡܿܢ ܕܒܗܿܠܝܢ ܡܼܬܗܦܟ ܘܡܼܬܪܢܐ܆ ܟܿܠܝܘܡ ܡܘܬܐ ܛ݀ܥܡ ܘܕܡܪܝܼܪ ܡܼܢ ܡܘܬܐ. ܘܚܫܘܼܟ ܗܘܢܗ ܘܡܣܡܝ ܒܘܼܝܢܗ. ܘܡܕܘܕ ܘܒܠܝܼܠ ܕܘܼܒܪܗ. ܘܐܢ ܗܿܟܢ ܦܿܐܫ܆ ܚܪܬܐ ܒܝܼܫܬܐ ܕܚܒܿܠܐ ܘܐܒܕܢܐ ܗܿܘܝܐ ܠܗ. ܡܕܝܢ ܛܘܒܝܗܘܢ ܠܡܣܟ̈ܢܐ ܘܫܚ̈ܝܼܡܐ ܘܠܐ ܝܼܕܝܼܥ̈ܐ ܕܒܥܿܠܡܐ ܗܿܢܐ. ܕܐܦܢ ܚܣܝܼܪܝܢ ܘܣܪܝܟܝܢ ܡܼܢ ܩܢܝܘܼܬܐ. ܐܠܐ ܚܝ̈ܐ ܡܠ̈ܝܝ ܫܝܢܐ ܘܢܝܿܚܐ ܡܥܒܪܝܢ ܒܥܿܠܡܐ ܗܿܢܐ ܘܒܬܪ ܫܪܝܗܘܢ ܕܡܼܢ ܗܿܪܟܐ܆ ܝܪܬܝܢ ܛܘܼܒ̈ܐ ܘܒܘܼܣ̈ܡܐ ܕܠܐ ܡܘܦܝܢ. ܘܐܦܢ ܠܝܬ ܗܘܼܐ ܥ݀ܠܡܐ ܐܚܪܢܐ ܘܠܐ ܚܘܼܕܬܐ ܘܢܘܼܚܡܐ. ܐܪܐ ܒܗܿܢܐ ܥ݀ܠܡܐ ܒܢܝܿܚܐ ܘܒܗܝܼܠܘܼܬܐ ܘܒܚܝ̈ܐ ܡܠ̈ܝܝ ܫܝܢܐ ܥ݀ܡܪܝܢ ܫܚ̈ܝܼܡܐ ܘܠܐ ܝܼܕ̈ܝܼܥܐ ܘܠܐ ܪ̈ܝܫܐ ܘܠܐ ܡܕܒܪ̈ܢܐ ܘܕܐܚܪ̈ܢܐ. ܘܐܢ ܬܐܡܪ̈ ܡܕܝܢ ܐܝܟܢ ܡܬܩܝܡ ܥܿܠܡܐ ܗܿܢܐ ܕܠܐ ܗܿܠܝܢ.. ܝܥܢܘܼܬܐ ܘܩܢܝܘܼܬܐ ܝܬܝܼܪܬܐ ܘܣܼܢܐܬܐ ܘܒܥܠܕܒ̈ܒܘܗܝ ܘܚܣܡܐ ܗܿܠܝܢ ܠܘ ܡܩܝܡ̈ܢܝܬܗ ܕܥ݀ܠܡܐ ܐܢܝܢ ܐܠܐ ܡܐܠܠܘܢ ܡܚܪ̈ܒܢܝܬܗ ܘܡܚܒܠ̈ܢܝܬܗ. ܡܕܝܢ ܡܼܢ ܟܿܠ ܕܘܼܒܪܐ ܘܗܘܼܦܟܐ ܕܡܨܓܦ ܘܡܥܟܪ ܠܚܝ̈ܘܗܝ ܕܒܪܢܫܐ ܡܼܢ ܫܦܝܘܼܬܐ ܙܿܕܩ ܠܗ ܕܢܒܼܥܕ ܘܢܬܪܩܚ ܘܢܬܕܒܪ ܬܩܢܐܝܬ ܘܫܠܝܐܝܬ ܘܢܝܼܚܐܝܼܬ ܘܫܚܝܼܡܐܝܼܬ ܘܡܟܝܼܟܐܝܬ. ܘܠܐ ܝܼܕܝܼܥܐܝܬ. ܘܢܪܚܩ ܡܼܢ ܟܿܠܗܿ ܝܬܝܼܪܘܼܬܐ ܘܐܡܝܼܢܐܝܬ ܥܡ ܛܒ̈ܐ ܘܚܟܝܼ̈ܡܝ ܒܫܪܪܐ ܘܡܼܬܕܒܪ ܬܩܢܐܝܬ ܢܗܼܘܐ ܗܘܼܦܟܗ ܘܥܢܝܿܢܗ ܘܩܪܝܼܒܘܼܬܗ. ܘܡܿܢ ܡܚܒ̈ܠܐ ܕܠ̈ܝܼܚܐ ܡܦܟܪ̈ܝ ܒܨܒܘ̈ܬܗ ܕܥ݀ܠܡܐ ܪ̈ܚܡܝ ܪܫܢܘܼܬܗ. ܘܩܢ̈ܝܼܝܼ ܥܘܼܬܪܗ ܢܕܚܩ ܘܢܥܼܪܘܿܩ ܐܝܟ ܕܡܼܢ ܬܢܝܼܢܐ ܡܣܝܼܦܢܐ. ܘܐܡܝܼܢܐܝܬ ܕܘܼܒܪ̈ܐ ܕܡܿܠܝܢ ܡܫܝܢܘܼܬܐ ܘܢܝܼܚܘܼܬܐ ܘܫܼܠܝܐ ܘܒܗܝܼܠܘܼܬܐ ܢܓܼܒܐ ܕܡܼܢ ܬܢܝܼܢܐ ܡܣܝܼܦܢܐ. ܘܐܡܝܼܢܐܝܬ ܕܘܼܒܪ̈ܐ ܕܡܠܿܝܢ ܡܫܝܢܘܼܬܐ ܘܢܝܼܚܘܼܬܐ ܘܫܼܠܝܐ ܘܒܗܝܼܠܘܼܬܐ ܢܓܼܒܐ ܘܢܼܬܕܒܪ. ܐܝܿܟܢܐ ܕܢܬܼܡܨܐ ܠܡܫܟܼܚܘ ܝܕܥܬܐ ܕܫܪܪܐ ܕܡܥܠܝܐ ܠܗ ܠܪ̈ܘܡܐ ܠܐ ܡܬܼܡܫܚ̈ܢܐ܀ ܘܒܗܠܝܢ ܫܠܡ ܩܦ̄ ܕܓ̄ ܕܡܐܡܪܐ ܕܓ̄ ܒܝܕ ܐܠܗܐ ܕܚܝܠ ܀

ܩܦܠܐܘܢ ܕܐܪܒܥܐ ܕܡܐܡܪܐ ܕܬܠܝܼܬܝܐ ܥܡ ܐܠܗܐ ܕܡܚܟܡ ܘܡܗܕܐ. ܥܠܗܿܝ ܕܡܐ ܥܬܝܼܕ ܕܢܗܼܘܐ ܡܼܢ ܒܪܢܫܐ ܘܡܢܘܼ ܣܘܼܟܝܗ ܘܕܐܝܢܐ ܣܒܪܐ ܢܗܼܘܐ ܠܗ ܒܪܫܐ ܩܕܡܝܐ ܕܡܐܡܪܐ ܩܠܝܼܠ ܫܘܕܥܢܢ ܥܠ ܗܿܠܝܢ. ܕܡܛ݀ܠܡܢܐ ܐܬܼܒܪܝ ܒܪܢܫܐ. ܗܿܫܐ ܬܘܼܒ ܐܡܿܪܝܢܢ ܘܡܒܚܢܝܼܢܢ ܘܡܥܩܒܝܼܢܢ ܒܝܕܥܬܐ ܗܿܕܐ ܡܠܝܼܠܬܐ ܕܐܝܼܬ ܠܢ ܡܼܢ ܒܪܘܼܝܢ܆ ܕܡܢܐ ܐܪܐ ܥܬܝܼܪܕ ܕܢܗܼܘܐ ܡܼܢ ܚܝܘܬܐ ܗܿܕܐ ܡܪܟܒܬܐ ܕܡܼܢ ܪܘܼܚܢܝܘܼܬܐ ܡܠܝܼܠܬܐ ܘܡܼܢ ܗܘܼܠܢܝܘܼܬܐ ܥܒܝܼܬܐ. ܘܡܢܘ ܣܘܼܟܝܐ ܕܚܿܐܪ ܘܡܣܟܐ ܠܗ ܗܼܘ ܒܪܢܫܐ. ܘܕܐܝܢܐ ܣܒܪܐ ܢܐܚܘܼܕ ܘܒܗ



Page 136



ܢܼܬܠܒܒ ܘܢܬܼܚܝܠ. ܟܕ ܢܬܼܬܟܠ ܥܠܘܗܝ ܫܪܝܪܐܝܬ ܘܠܐ ܦܠܝܓܐܝܼܬ. ܘܐܠܘ ܐܝܟ ܫܪܟܐ ܕܚܝ̈ܘܬܐ ܕܠܐ ܡܠܼܬܐ ܐܝܼܬܘܗܝ ܗܘܼܐ ܒܪܢܫܐ. ܥܡ ܚܘܼܒܿܠܗ ܕܦܓܪܐ ܡܬܼܛܠܩܐ ܗܘܼܬ ܢܦܫܗ ܕܡܢܝܬܐ: ܘܗܿܦܟ ܗܘܼܐ ܟܿܠ ܐܣܛܘܼܟܣܐ ܠܕܘܼܟܬܗ ܘܟܕܘ܆ ܘܐܠܘܼ ܬܘܼܒ ܢܦܫܐ ܡܠܝܼܠܬܐ ܡܫܠܼܚܬܐ ܕܡܼܢ ܗܘܼܠܢܝܘܼܬܐ ܒܠܚܘܼܕ ܗܘܼܐ ܐܝܟ ܫܪܟܐ ܕܪ̈ܘܼܚܬܐ ܐܝܼܬܘܗܝ ܗܘܼܐ. ܘܥܡܗܝܢ ܡܕܝܪ ܗܘܼܐ. ܘܡܩܘܐ ܒܟܿܠܗܝܢ ܕܝܼܠܗܝܢ. ܐܠܐ ܗܿܐ ܚܿܙܝܢܢ ܕܚܠܝܼܛ ܘܡܪܟܒ ܡܼܢ ܬܪ̈ܝܗܘܢ ܓܢ̈ܣܐ ܘܟܝ̈ܢܐ. ܘܐܝܼܬ ܠܗ ܝܬܝܪ ܟܘܼܢܫ ܚܘܼܫ̈ܒܐ. ܘܡܫܟܼܚܘܼܬ ܝܕ̈ܥܬܐ ܚܕ̈ܬܬܐ ܘܝܘܠ̈ܦܢܐ ܘܐܘܼܡܢ̈ܘܬܐ ܕܠܐ ܝܠܝܼܦܝܼܢ ܠܗ. ܐܠܐ ܡܼܢ ܬܐܘܪܝܐ ܘܗܘܦܟ ܚܘܫܒ̈ܘܗܝ ܡܫܟܚ ܠܗܝܢ ܡܼܢ ܟܝܿܢܐ ܘܕܝܼܠܝܬܐ ܕܐܬܝܼܗܒ ܠܗ ܡܼܢ ܒܪܘܼܝܗ. ܘܫܠܝܼܛ ܒܝܿܬܗ ܘܒܙܘܥܐ ܕܚܐܪܘܬܗ ܕܐܝܼܬܘܗܝ ܨܒܝܿܢܗ. ܘܒܗܿܠܝܢ ܣܿܓܝܼ ܕܡܿܐ ܠܒܪܘܝܗ. ܐܝܟ ܕܐܦ ܐܫܼܬܡܗ ܒܨܠܡܗ ܘܕܡܘܼܬܗ ܕܥܒܘܼܕܗ. ܐܦܢ ܗܼܘ ܒܪܢܫܐ ܬܥܝܼܫ ܒܥܦܪܗ ܘܪܫܦ ܒܐܪܥܐ ܐܡܗ. ܠܐ ܡܦܣ ܚܬܝܼܬܐܝܼܬ ܒܗܿܠܝܢ܆ ܒܪܡ ܐܢ ܡܬܼܒܝܢ ܒܐܝܼܩܪܗ ܘܡܬܼܚܫܒ ܘܪܢܐ ܒܪܫܝܼܬܗ ܟܕ ܫܿܦܐܼ ܗܘܢܗ ܘܕܿܟܐ ܠܒܗ ܘܢܗܝܼܪܐ ܚܙܼܬܗ ܪܘܼܚܢܿܝܬܐ܆ ܛܒܿ ܡܣܼܬܟܠ ܘܡܫܼܬܪܪ ܥܠ ܟܝܿܢܗ ܘܒܪܝܬܗ ܕܒܨܠܡ ܒܪܘܼܝܗ ܐܬܥܒܕ ܘܐܬܼܬܩܢ. ܘܐܢ ܠܐ ܡܿܨܐܼ ܕܢܕܪܟ ܘܢܕܥ ܗܿܠܝܢ ܗܼܘ ܡܼܢ ܢܦܫܗ܆ ܒܝܕ ܠܐ ܡܪܝܼܩܘܼܬ ܡܕܥܗ ܡܼܢ ܚܫ̈ܐ ܡܚܫ̈ܟܢܐ. ܢܬܼܒܩܐ ܒܟܝܿܢܗ ܘܫܪܟܐ ܕܒܪ̈ܝܬܐ ܟܢܘ̈ܬܗ܆ ܘܢܚܼܙܐ ܘܢܐܠܦ ܕܐܝܟܢ ܣܝܼܡܝܢ ܘܐܝܼܬܝܗܘܢ ܠܘܬܗ. ܘܡܢܼܗܘܿܢ ܕܟܝ̈ܢܐ ܠܐ ܡܠ̈ܝܼܠܐ ܡܬܟܣܣܐ ܘܡܬܼܩܛܪܓܐ ܠܐ ܝܼܕܥܬܗ܇ ܕܗܼܢܘܢ ܝܿܕܥܝܢ ܠܗ ܘܚܿܙܝܢ ܒܗ ܠܨܠܡܐ ܘܕܡܘܼܬܐ ܕܥܒܘܿܕܐ ܘܒܪܘܼܝܐ. ܘܗܼ، ܕܘܝܐ ܠܐ ܡܬܒܝܢ ܘܠܐ ܡܣܬܿܟܠ. ܕܐܝܟܢ ܕܝܢ ܐܝܼܬܝܗܿ ܚܬܝܼܬܘܼܬܐ ܕܗܿܠܝܢ ܐܡܿܪܝܢܢܢ ܒܥܘܕܪܢ ܡܪܢ ܕܡܚܟܡ.. ܢܬܼܒܩܐ ܒܚܝ̈ܘܬܐ ܠܐ ܡܠܝܼܠ̈ܬܐ ܕܡܫܼܬܥܒ̈ܕܢ ܠܒܪܢܫܐ. ܒܬܘܪܐ ܚܝܠܬܢܐ ܐܝܙܒܪܒܐ ܐܘܟܝܬ ܓܡܘܿܫܐ ܥܫܝܼܢ ܚܝܠܐ. ܕܐܝܼܬ ܒܗ ܚܝܠܐ ܕܣܿܓܝ ܒܢܝ̈ܢܫܐ ܘܚܕ ܛܠܝܐ ܟܕܢ ܠܗܘܿܢ ܒܢܝܼܪܐ ܘܕܬܟܣ ܠܗܘܿܢ ܒܙܩܘܼܬܐ ܘܕܿܚܠܝܢ ܡܢܗ ܘܡܫܼܬܥܒܕܝܢ ܠܗ. ܘܣܿܒܠܝܢ ܘܡܣܝܒܪܝܢ ܗܿܘ ܐܘܼܠܨܢܐ ܕܢܝܼܪܐ ܕܥܠ ܟܬܦ̈ܬܗܘܢ ܘܡܼܢ ܕܚܠܼܬܐ ܕܙܩܘܼܬܐ ܘܡܚܘ̈ܬܐ ܡܨܪܝܢ ܠܗܿ ܠܐܪܥܐ ܘܦܿܠܚܝܢ. ܗܿܠܝܢ ܡܛܠ ܡܘܿܢ ܗܿܐ ܡܫܼܬܥܒܕܝܢ ܗܿܢܐ ܟܿܠܗ ܫܘܼܥܒܕܐ ܩܫܝܐ. ܘܡܼܬܐܠܨܝܢ ܡܼܢ ܩܫܝܘܼܬܐ ܕܢܝܼܪܐ ܘܩܝܩܢܐ. ܘܡܣܝܒܪܝܢ ܗܿܘ ܟܿܠܗ ܫܦܼܠܐ ܪܒܐ ܥܕܡܐ ܠܡܘܬܐ. ܘܐܠܘ ܨܿܒܝܢ ܗܘܼܘ ܗܿܦܟܝܢ ܗܘܼܘ ܥܠ ܗܿܘ ܒܪܢܫܐ ܕܕܒܿܪ ܒܗܘܢ ܘܐܿܠܨ ܠܗܘܿܢ ܒܙܩܘܼܬܐ ܘܡܚܘ̈ܬܐ܆ ܘܩܿܛܠܝܢ ܗܘܼܘ ܠܗ ܘܠܥܣܪ̈ܝܼܢ ܘܬܠ̈ܬܝܢ ܘܐܦ ܠܐܪ̈ܒܥܝܢ ܓܒܪ̈ܐ ܘܐܟܘܬܗ. ܐܠܐ ܗܼܢܘܢ ܗܿܐ ܚܿܙܝܢ ܠܨܠܡܐ ܕܒܪܘܼܝܐ ܕܨܝܼܪ ܒܗ. ܘܠܗ ܟܕ ܠܗ ܠܒܪܢܫܐ ܡܣܒܪܝܢ ܡܪܐ ܘܥ݀ܒܘܕܐ ܘܕܚܿܠܝܢ ܡܢܼܗ ܐܝܟ ܕܡܼܢ ܐܠܗܐ. ܘܡܬܼܪܒܟܝܼܢ ܘܡܼܬܥܒܕܝܢ.



Page 137



ܗܟܘܬ݀ ܘܓܡ̈ܠܐ ܛ݀ܢ̈ܝ ܗܿ، ܟܿܠܗ ܝܘܼܩܪܐ. ܘܚܡܪ̈ܐ ܘܟܘܼܕ̈ܢܘܬܐ ܘܒܪ̈ܕܘܼܢܐ ܐܝܟܢ ܡܣܝܒܪܝܢ ܗܿܘ ܟ݀ܠܗ ܐܘܼܠܨܢܐ ܬܚܝܼܬ ܛܥ̈ܢܐ ܟܕ ܡܫܦܠܝܢ ܘܪܥܬܝܼܢ ܘܡܠܗܬܝܼܢ. ܘܐܼܠܘܼ ܠܐ ܕܨܠܡܗ ܕܥܒܘܿܕܐ ܠܐ ܚܿܙܝܢ ܗܘܼܘ ܒܡܫܥܒܕ̈ܢܝܗܘܿܢ ܡܪܕܝܢ ܗܘܼܘ ܘܠܐ ܣܟ ܡܬܼܪܟܢܝܢ܆ ܐܘܿ ܒ݀ܥܩܝܢ ܗܘܼܘ ܠܗܘܿܢ ܘܡܢܟܬܝܢ ܘܕ݀ܝܫܝܢ ܘܩܿܛܠܝܢ. ܐܠܐ ܡܼܢ ܕܚܠܼܬܗ ܕܨܠܡܐ ܕܗܼܢܘܢ ܗܿܐ ܚܿܙܝܢ ܠܗ ܒܢ ܘܡܣܼܬܟܠܝܢ ܝܬܝܪ ܡܼܢܢ. ܗܿܐ ܡܫܼܬܥܒܕܝܢ ܘܕܚܿܠܝܢ. ܐܝܟܢ ܬܘܼܒ ܗܿܠܝܢ ܣܘܣ̈ܘܬܐ ܚܬܝܼܪ̈ܐ ܘܩܠܝܼܠ̈ܐ ܘܥܠ̈ܥܠܐ ܡܫܼܬܥܒܕܝܢ ܠܚܕ ܛܠܝܐ ܕܢܪܡܐ ܦܓܘܼܕܬܐ ܒܦܘܼܡ̈ܝܗܘܢ ܘܣܪܓܐ ܘܬܫܘܝܼܬܐ ܥܠ ܚܨܝ̈ܗܘܢ. ܘܣܿܠܩ ܪܟܒ ܐܘܿ ܣܿܐܡ ܡܘܒܠܐ ܝܩܝܼܪܬܐ. ܐܘܟܝܼܬ ܛܥܘܢܬܐ. ܘܡܿܚܐ ܘܡܢܓܕ ܒܫܒܛܐ. ܘܕ݀ܚܠܐ ܘܡܫܼܬܥܒܕܐ ܠܗ ܚܝܘܼܬܐ. ܘܢܐ ܐ݀ܡܪ ܥܠ ܗܿܠܝܢ ܡܫܝ̈ܢܬܐ. ܕܗܿܐ ܬܘܼܒ ܗܿܠܝܢ ܡܪ̈ܚܬܐ ܘܚܼܛܘܼܦ̈ܬܐ ܕܐܝܼܬ ܒܚܝܘܼܬ ܫܢܐ. ܐܝܟ ܕܐܒܐ ܡܪܚܐ ܘܕܐܒܐ ܣܿܪܘܚܬܐ ܘܢܡܪܐ ܟܪܘܼܡܬܢܐ. ܘܐܦ ܗܼܘ ܐܪܝܥܐ ܬܩܝܼܦܐ ܘܡܠܟܐ ܕܚܝ̈ܘܬܐ. ܕ݀ܚܠ ܡܼܢ ܒܪܢܫܐ. ܘܣܿܓܝ̈ܐܐ ܕܡܪܒܝܢ ܘܡܫܥܒܕܝܢ ܠܗܘܢ ܒܢܝ̈ܢܫܐ ܘܐܣܿܪܝܢ ܒܫܫܠ̈ܬܐ ܘܡܪܒܝܢ ܠܗܘܿܢ ܒܡܕܝ̈ܢܬܐ܆ ܘܡܬܼܥܝܕܝܢ ܥܡ ܒܢܝ̈ܢܫܐ. ܘܠܐ ܬܘܼܒ ܡܫܢܝܢ ܡܼܢܗܿ ܕܫܒܝܼܚܘܼܬܗ ܕܨܠܡܐ ܕܚܿܙܝܢ ܒܢ. ܕܚܿܠܝܢ ܘܡܫܼܬܥܒܕܝܢ ܗܟܘܬ݀ ܐܦ ܬܢܝܼ̈ܢܐ ܘܐܟܕ̈ܢܐ ܘܫܪܟܐ ܕܚܘ̈ܘܬܐ. ܕܚܿܠܝܢ ܣܿܓܝܼܪ ܘܥܪܩܝܢ ܡܼܢ ܒܢܝ̈ܢܫܐ. ܗܟܘܬ݀ ܐܦ ܓܼܢ̈ܣܐ ܘܐܕ̈ܫܐ ܕܦܪ̈ܚܬܐ܆ ܡܥܝܕܝܢ ܠܗܘܢ ܘܡܪܒܝܢ ܠܗܘܢ ܒܢܝ̈ܢܫܐ ܘܫܿܒܩܝܢ ܠܗܘܿܢ ܠܡܦܼܪܚ ܒܐܐܪ ܘܐܙܿܠܝܢ ܘܡܪܚܩܝܢ ܡܬܼܚܐ ܣܓܝܐܐ ܘܬܘܼܒ ܩܿܪܝܢ ܠܗܘܿܢ ܘܐܬܿܝܢ ܘܡܫܼܬܥܒܕܝܢ. ܘܡܿܢܐ ܐ݀ܡܪ ܥܠ ܗܿܠܝܢ ܕܗܿܐ ܐܦ ܦܝ̈ܠܐ ܥܫܝܼ̈ܢܐ ܘܬܗܝܼܪ̈ܐ܆ ܕܒܚܝܠܐ ܬܩܝܼܦܐ ܕܩܿܢܝܢܼ ܘܡܫܪܪܘܬܐ ܕܓܘܼܫ̈ܡܐ ܪ̈ܘܪܒܐ. ܥ݀ܩܪܝܢ ܫܘܼܪ̈ܐ. ܘܛ݀ܥܢܝܢ ܝܘܼܩܪܐ ܣܿܓܝܐܐ. ܐܝܟܢ ܡܫܼܬܥܒܕܝܢ ܠܒܢܝ̈ܢܫܐ. ܝܬܝܼܪܐܝܬ ܟܕ ܡܫܩܝܢ ܠܗܘܿܢ ܒܐܘܡܢܘܼܬܐ ܚܡܪܐ ܚܝܐ ܕܚܠܝܼܛ ܒܗ ܠܒܘܼܢܬܐ. ܡܬܼܚܡܬܝܼܢ ܘܡܬܼܥܫܢܝܼܢ ܬܩܝܼܦܐܝܬ. ܘܣܝܡܝܢ ܥܠ ܚܨܝ̈ܗܘܢ ܡܓܕܠܐ ܕܩܝ̈ܣܐ ܘܝ݀ܬܒܝܢ ܒܗ ܣܘܓܐܐ ܕܓܒܪ̈ܐ ܩܪ̈ܒܬܢܐ ܥܡ ܡ̈ܐܢܝ ܙܝܢܐ. ܘܠܒܘܼܫ̈ܝ ܩܐܪܣܐ. ܘܡܬܼܩܪܒܝܢ ܒܬܟܬܘܼܫܐ ܠܘܥܕܐ ܕܫܘܼܪ̈ܐ. ܘܗܿܠܝܢ ܦܝܼ̈ܠܐ ܦܫܛܝܼܢ ܗܘܼܘ ܗܿܘ ܚܪܛܘܡܐ ܕܐܝܬ ܠܗܘܿܢ. ܘܒܢܝܼܒ̈ܝܗܘܢ ܬ݀ܪܥܝܢ ܫܘܼܪ̈ܐ ܘܡܚܿܪܒܝܼܢ ܘܥܩܪܝܢ. ܘܥ݀ܒܕܝܢ ܢܚܫܪܐ ܪܒܐ ܒܩܪ̈ܒܐ ܩܕܡ ܡܪ̈ܝܗܘܢ. ܥܡ ܐ̱ܚܪ̈ܢܝܬܐ ܣܿܓܝ̈ܐܬܐ ܕܡܬܚܫܒܝܢ ܘܣܿܥܪܝܢ ܒܢܝ̈ܢܫܐ. ܒܒܢܝ̈ܢܐ ܘܒܚܦܼܪ̈ܐ ܘܒܢܗܪ̈ܘܬܐ ܘܒܐܓܘܓ̈ܐ. ܘܪܘܼܟܒ ܐ̈ܠܦܐ ܘܣܦܝܼ̈ܢܐ. ܘܛܘܦܐ ܕܒܝܢܬ ܓܠ̈ܠܐ. ܘܡܚܫ̈ܘܼܠܐ ܥܠ ܚܨܐ ܕܝܡܐ܆ ܟܕ ܓܿܢܒܝܢ ܘܨ݀ܝܕܝܢ ܠܪܘܼܚܐ ܠܡܫܼܬܥܒܕܘܼ ܠܗܘܿܢ ܘܠܡܼܛܥܢ ܝܘܼܩܪܐ ܗܿܘ ܣܿܓܝܼܐܐ ܕܚܡܝܼܪ ܒܣܦܝܼ̈ܢܐ. ܘܬܘܒ ܐܬܚܫܒܘ



Page 138



ܘܚܠܼܛܘ ܣܘܣ̈ܘܬܐ ܥܡ ܚܡܪ̈ܐ ܘܐܘܠܕܘ ܟܘܕ̈ܢܘܬܐ ܚܝܘܼܬܐ ܢܘܼܟܪܝܬܐ ܕܠܐ ܐܬܬܩܢܬ݀ ܡܼܢ ܒܪܘܝܘܼܬܐ ܥܡ ܫܪܟܐ ܕܒܪ̈ܝܬܐ. ܘܨܘܪ̈ܬܐ ܕܡܣܩܝܼܢ. ܘܐܢܕܪ̈ܝܢܛܐ ܪܘܪ̈ܒܐ ܘܩܝ̈ܡܬܐ ܘܐܣ̈ܛܝܼܠܐ ܘܥܡܘ̈ܕܐ ܕܡܩܝܼܡܝܢ. ܕܗܿܠܝܢ ܟ݀ܠܗܝܢ ܘܕܐܝܟ ܗܿܠܝܢ܆ ܚܬܝܼܬܐܝܼܬ ܡܫܘܕ̈ܥܢ ܘܡܚܘ̈ܝܢ ܒܗܘܢ ܕܨܠܡܐ ܘܕܡܘܼܬܐ ܕܒܪܘܼܝܐ ܐܝܬܝܗܘܢ. ܘܡܿܢ ܕܗܿܢܐ ܐܝܼܬܘܗܝ ܟܝܿܢܗ܆ ܘܗܿܠܝܢ ܟܿܠܗܝܢ ܡܿܨܐܼ ܠܡܥܼܒܕ ܘܢܫܼܟܚ ܘܢܼܬܚܫܒ ܘܢܐܠܦ ܘܢܚܘܐ ܘܢܒܕܩ ܘܢܣܝܼܡ ܒܥܿܠܡܐ ܘܢܫܼܒܘܩ ܡܼܢ ܒܬܪܗ ܥܘܼܗܕܢܐ ܘܕܘܼܟܪܢܐ ܠܥܠܡܝܼܢܝܐ. ܡܢܐ ܐܪܐ ܥܬܝܼܪܕ ܕܢܗܼܘܐ ܡܢܼܗ. ܢܬܼܚܒܠ ܘܢܫܼܬܪܐ ܘܢܬܼܦܠܗܕ ܒܐܣܛܘܼܟ̈ܣܐ ܐܝܟ ܫܪܟܐ ܕܚܝ̈ܘܬܐ ܠܐ ܡܠܝܼܠ̈ܬܐ ܕܗܿܐ ܡܫܥܒܕ. ܠܐ ܡܼܨܝܐ ܗܕܐ ܕܬܬܗܝܡܢܝ ܘܬܬܩܒܠܝ. ܐܠܐ ܚܝ ܘܩܝܡ ܘܢܛܝܼܪ ܗܼܘ ܒܪܝܫܝܬܐ ܕܟܝܿܢܗ. ܘܐܡܼܬܝ ܕܗܘܼܐ ܘܡܫܬܡܠܐ ܣܬܘܗ ܕܥ݀ܠܡܐ ܘܡ݀ܛܪ ܙܒܢܐ ܕܢܝܼܣܢ ܪܒܐ ܕܚܘܼܕܬܐ܆ ܗܿܘ ܕܠܗ ܗܿܐ ܩܕܿܡܝܢ ܪܫܿܡܝܼܢ ܘܡܫܘܕܥܝܢ ܟܿܠܗܘܢ ܢܝܼܣ̈ܢܝܐ ܘܬܐܕ̈ܐ ܘܚܘܼܕܘܬܐ ܕܟܿܠ ܫܢܼܐ ܒܫܼܢܐ. ܐܦ ܗܼܘ ܟܝܿܢܐ ܡܚܠܦ ܘܫܘܚ ܘܡܬܼܚܕܬ ܫܒܝܼܚܐܝܼܬ ܘܬܝܼܪ ܡܠܝܐܝܬ (ܡܥܠܝܐܝܬ). ܘܩܿܐܡ ܟܝܿܢܐ ܫܦܝܐ ܘܕܟܝܐ ܘܩܛܝܼܢܐ ܘܪܘܼܚܢܝܐ ܕܚܿܫܚ ܘܠܿܚܡ ܕܢܬܼܚܝܕ ܘܢܬܼܚܠܛ ܒܗܿ ܒܥܠܼܬܐ ܕܪܫܝܼܬܗ܆ ܒܝܕ ܡܼܨܥܝܘܼܬܐ ܡܕܡ ܕܐܝܼܬܝܗܿ ܪܓܝܓܬܐ ܘܡܼܬܝܐܝܒܢܝܬܐ ܒܪܚܡܬܐ ܟܝܿܢܝܬܐ ܕܩܢܐ ܗܘܼܐ ܟܝܿܢܐ ܡܼܢ ܡܫܡܠܝܘܼܬܐ ܕܚܘܼܕܬܐ. ܘܗܪܟܐ ܬܚܘܼܡܐ ܗܿܘ ܠܡܠܼܬܐ ܩܠܢܝܬܐ. ܬܘܼܒ ܠܐ ܫܠܝܼܛ ܗܿܪܟܐ ܠܫܢܐ ܕܢܬܪܓܡ. ܘܠܐ ܩܢܝܐ ܘܕܝܘܼܬܐ ܠܡܪܫܡ ܒܡܓܠܐ. ܗܘܢܐ ܕܝܢ ܕܐܨܛܠܠ ܘܐܬܼܢܗܪ ܘܩܼܡ ܒܛܟܼܣܐ ܕܟܝܿܢܗ ܒܝܕ ܕܘܼܒܪ̈ܐ ܬܩ̈ܢܐ ܕܡܝܬܪܘܼܬܐ ܕܡܕܟܝܢ ܘܡܫܦܝܢ ܠܗ ܡܼܢ ܨܿܐܬܐ ܓܕܫܢܝܿܬܐ ܕܥܠܬ݀ ܥܠܘܗܝ. ܗܘܼ ܫܠܝܼܛ ܡܟܐ ܘܠܗܼܠ ܕܢܐܡܪ ܘܢܫܼܡܥ ܘܢܐܠܦ ܘܢܕܥ ܪܘܚܢܐܝܼܬ ܒܬܼܡܗܐ ܪܒܐ. ܘܬܐܘܪܝܐ ܩܛܝܼܢܬܐ. ܣܛܪ ܡܼܢ ܟܿܠ ܙܘܥܐ ܘܪܘܼܟܒ ܚܘܼܫܒܐ ܘܦܢܛܣܝܐ. ܘܗܿܪܟܐ ܣܿܟܐ ܡܛ݀ܠ ܠܐ ܡܬܼܡܨܝܢܘܼܬܐ ܕܬܢܿܢ܀ ܠܗܕܐ ܡܫܘܼܚܬܐ ܪܒܬܐ ܘܛܟܼܣܐ ܡܥܠܝܐ ܕܥܬܝܼܕ ܕܢܣܼܩ ܓܢܼܣܐ ܕܒܢܝ̈ܢܫܐ ܦܪ̈ܘܫܐ ܥܡ ܝܨܝܼܦܘܼܬܐ ܪܒܬܐ ܘܠܐ ܡܗܡܝܢܘܼܬܐ ܡܪܩܝܢ ܘܡܕܟܝܢ ܟܝܿܢܗܢ ܡܼܢ ܠܐ ܟܝܢܝܘܼܬܐ ܕܐܝܼܬܝܗܿ ܨܿܐܬܐ ܕܚܛܝܼܬܐ. ܘܡܨܠܠܝܢ ܠܗܘܢܐ ܡܼܢ ܗܘܼܠܢܝܘܼܬܐ܆ ܕܬܡܿܢ ܒܬܪ ܚܘܼܕܬܐ ܗܿܦܟܐ ܘܡܬܼܚܝܕܐ ܪܝܫܝܼܬܗܘܢ ܒܥܠܼܬܐ ܩܕܡܝܬܐ ܥܠܼܬ ܟܿܠ ܥ̈ܠܼܠܢ. ܕܟܿܠ ܡܢܗܿ ܘܟܿܠ ܒܗܿ ܘܟܠܿ ܒܐܝܼܕܗܿ. ܠܗ ܬܫܒܚ̈ܢ ܡܼܢ ܟܿܠ܀ ܠܗܢܐ ܣܘܼܟܝܐ ܓܡܘܼܪܐ ܘܡܫܡܠܝܢܐ ܕܟܝܿܢܢ ܢܿܚܘܼܪ ܘܢܿܣܝܼܡ ܢܝܼܫܢ. ܠܘܬ ܗܿܢܐ ܢܝܼܫܐ ܪܒܐ ܕܡܚܝܕ ܒܪܝܬܐ ܠܒܪܘܝܐ ܢܿܚܢܐ ܘܢ݀ܬܪܘܼܨ ܚܘܼܫܒܢ. ܠܗܕܐ ܡܥܠܝܘܼܬܐ ܪܒܬܐ ܘܓܡܝܼܪܘܼܬܐ ܥܬܝܼܕܝܼܢܢ ܠܡܡܢܥܘܼ ܐܢ ܨܿܒܝܢܢ. ܒܗܕܐ ܩܛܣܛܐܣܝܣ



Page 139



ܐܘܟܝܬ ܫܘܼܚܠܦܐ ܪܒܐ ܩܿܐܡ ܟܝܿܢܐ ܕܡܠ̈ܝܼܠܐ ܡܪ̈ܟܒܐ ܕܐܬܕܒܪܘ ܡܠܝܼܠܐܝܼܬ ܒܥܿܠܡܐ ܗܿܢ ܕܕܘܪܫܐ ܘܒܝܬ ܡܪܕܘܼܬܐ. ܬܪܝܢ ܐܬܪ̈ܘܬܐ ܘܡܪ̈ܘܬܐ ܐܝܼܬ. ܚܕ ܕܡܪܐ ܡܪܢܝܐ ܕܟܝܿܢܐܝܬ ܘܐܘܣܝܐܝܬ ܐܝܬܘܗܝ ܡܪܐ ܘܐܝܼܬܝܐ ܡܬܘܼܡܝܐ ܘܐܝܼܬ ܠܗ ܒܗ ܟܝܢܐܝܬ ܘܡܪܢܐܝܬ ܡܪܘܼܬܐ ܘܡܠܟܘܼܬܐ ܛܘܼܒܬܢܿܝܬܐ ܕܡܠܝܐ ܛܘܼܒ̈ܐ ܘܒܘܼܣ̈ܡܐ ܘܢܘܗܪܐ ܥ݀ܠܡܝܼܢܝܐ. ܘܐܚܪܢܐ ܕܥܒܼܕܐ ܡܪܘܼܕܐ ܘܣܚܝܼܦܐ ܕܡܪܚܐܝܼܬ ܚܛܼܦ ܠܗ ܫܡܐ ܕܡܪܘܼܬܐ. ܘܐܝܼܬ ܠܗ ܡܠܟܘܼܬܐ ܛܪܘܢܝܬܐ ܘܟܡܝܼܪܬܐ ܕܡܠܝܐ ܥܩ̈ܬܐ ܘܬܐܢܚ̈ܬܐ ܘܫܘܼܢ̈ܩܐ ܡܪܝܼܪ̈ܐ ܒܚܫܼܟܐ ܥܠܡܝܼܢܝܐ. ܒܝܕ ܚܣܿܡܐ ܕܐܘܠܕܬ݀ ܪܡܘܼܬܗ ܠܘܩܒܠ ܟܝܿܢܐ ܕܚܝܼܘܬܐ ܗܕܐ ܡܪܟܒܬܐ ܕܐܝܼܬܘ̄ ܒܪܢܫܐ. ܡܛ݀ܠ ܕܐܪܓܫ ܘܝܼܕܥ ܕܥܬܝܼܕ ܠܡܣܼܩ ܠܕܪܓܐ ܕܢܦܼܠ. ܘܕܢܐܪܬ ܕܘܼܟܬܗ ܘܢܡܠܟ ܒܐܬܪܐ ܕܡܠܟܘܼܬܐ ܕܐܬܢܟܪܝܼ ܡܢܗ܆ ܐܬܚܫܒ ܠܡܩܼܛܠܗ. ܐܝܿܟܢܐ ܕܠܐ ܢܕܪܟ ܘܢܡܼܛܐ ܠܗܿܠܝܢ. ܐܠܐ ܕܢܣܼܬܚܦ ܘܢܫܬܕܐ ܐܟܘܬܗ. ܘܢܐܪܬ݀ ܫܘܼܢܩܗ ܘܐܒܕܢܗ ܕܒܚܼܫܟܐ ܥܠܡܝܼܢܝܐ ܕܡܬܼܩܪܐ ܒܪܝܐ. ܗ̄ ܠܒܪ ܡܼܢ ܐܠܗܐ. ܗܿܠܝܢ ܐܢܘܿܢ ܣܘ̈ܟܐ ܒܝܼ̈ܫܐ ܥܒ̈ܕܝ ܦܐܪ̈ܐ ܩܛܘܼ̈ܠܐ ܕܡܼܢ ܐܝܼܠܢܐ ܕܡܘܬܐ ܕܐܝܼܬܝܗܿ ܪܡܘܼܬܐ ܢ݀ܨܝܬ݀ ܥܡ ܐܠܗܐ. ܘܪܡܘܼܬܐ ܡܘܠܕܐ ܚܣܡܐ ܘܚܣܡܐ ܡܘܠܕ ܩܛܠܐ. ܗܿܠܝܢ ܐܢܘܢ ܬܠܬܐ ܚܛܗ̈ܐ ܕܡܘܬܐ ܕܩܪܝܼܚܝܢ ܠܘܬ݀ ܟܿܠܗܘܿܢ ܥܡ̈ܡܐ. ܗܕܐ ܬܠܝܼܬܝܘܼܬܐ ܛܪܘܢܿܝܬܐ ܕܣܛܢܐ. ܒܗܿܠܝܢ ܗܿܐ ܡܿܩܪܒ ܥܡ ܒܪܢܫܐ. ܡܼܢ ܢܣܝܿܢܐ ܒܝܼܫܐ ܕܒܩܢܘܼܡܗ. ܕܡܼܢ ܦܐܪܐ ܕܐܟܼܠ ܘܡܝܼܬ ܢܘܟܠ ܠܐܚܪ̈ܢܐ ܕܢܡܘܼܬܘܿܢ ܘܢܗܘܼܘܢ ܠܗ ܚܒܪ̈ܐ ܘܫܘܬܦ̈ܐ ܒܫܝܘܿܠ ܒܝܬ ܡܝܼ̈ܬܐ ܕܐܝܼܬܝܗܿ ܬܫܢܝܼܩܐ ܕܠܥܿܠܡ ܒܚܼܫܟܐ ܒܪܝܐ. ܗܿܫܐ ܟܿܠ ܒܪܢܫܐ ܕܠܗ ܫܿܡܥ ܘܿܐܟܠ ܡܼܢ ܦܐܪܐ ܕܡܘܫܛ ܠܗ܆ ܢܣܟܐ ܘܢܬܼܛܝܒ ܕܥܡܗ ܢܐܪܬ݀ ܘܢܫܼܬܢܩ ܒܚܼܫܟܐ ܕܠܥܿܠܡ. ܐܝܼܠ̈ܢܐ ܕܝܢ ܕܥܒܕܝܢ ܦܐܪ̈ܐ ܗܿܠܝܢ ܩܛܘܼ̈ܠܐ܆ ܐܝܼܬܝܗܿ ܐܪܥܐ ܕܡܪܒܝܐ ܠܗܘܿܢ܆ ܪܒܘܼܬ ܟܪܣܐ ܚܙܝܼܪܝܬܐ ܡܝ̈ܐ ܕܫܬܝܢ ܪܚܡܼܬ݀ ܟܣܼܦܐ. ܦܚܐ ܚܿܢܘܩܐ ܘܥܩܪܐ ܕܟ̈ܠܗܝܢ ܒܝܼܫ̈ܬܐ. ܪܘܼܚܐ ܕܝܢ ܕܢ݀ܫܒܐ ܘܡܫܡܢܐ ܠܦܐܪ̈ܐ܆ ܘܡܫܡܠܝܐ ܠܗ܆ ܐܝܼܬܘܗܝ ܫܘܼܒ̄ ܣܪܝܼܩܐ. ܗܿܘ ܕܟܕ ܥܿܫܢ ܘܝܪܒ ܘܡܫܬܡܠܐ ܒܒܪܢܫܐ. ܡܣܩ ܘܓ݀ܡܪ ܠܗ ܒܚܫܐ ܩܛܘܠܐ ܕܪܡܘܼܬܐ ܐܡܗ ܕܚܣܡܐ ܕܡܘܠܕ ܩܼܛܠܐ. ܐܒܕܢܐ ܘܦܣܩ ܣܒܼܪܐ. ܗܿܫܐ ܟܿܠ ܒܪܢܫܐ ܕܬܩܢܐܝܼܬ ܘܡܠܝܼܠܐܝܼܬ ܡܬܕܒܪ ܒܗܢ ܥܿܠܡܐ. ܘܢ݀ܨܒ ܒܢܦܫܗ ܡܼܢ ܢܼܨܒܬܐ ܥܒܝܼܬܐ ܕܐܝܠܝܢ ܕܚܝ̈ܐ ܘܡܕܟܐ ܐܪܥ ܠܒܗ ܡܼܢ ܨܿܐܝܘܼܬܐ ܕܚܫ̈ܐ ܫܟܝܼܪ̈ܐ. ܘܡܼܨܛܠܠ ܗܘܢܗ ܡܼܢ ܚܫܘܼܟܐ ܘܠܐ ܩܢܝܘܬܐ ܕܚܛܝܼܬܐ. ܘܡܩܝܼܡ ܠܟܝܿܢܗ ܒܛܟܼܣܐ ܕܢܦܫܗ ܐܝܟ ܕܐܬܼܒܪܝ



Page 140



ܡܼܢ ܥܒܘܿܕܐ ܫܦܝܐ ܘܢܗܝܼܪܐ. ܢܣܟܐ ܠܛܘܼܒܐ ܪܒܐ ܕܠܐ ܡܬܼܡܠܠ. ܡܛ݀ܠ ܕܠܗܿ ܠܥܠܼܬܐ ܩܕܡܝܬܐ ܥܬܝܼܕܐ ܕܬܬܚܝܕܝ ܪܝܫܝܼܬܗ. ܘܢܡܠܟ ܥܡ ܡܪܐ ܛܒܿܐ ܘܫܪܝܪܐ ܕܐܝܼܬܝܐܝܼܬ ܘܡܬܘܼܡܐܝܬ. ܘܐܘܣܝܐܝܬ ܐܝܼܬ ܠܗ ܡܪܘܬܐ ܘܠܟܘܼܬܐ ܛܘܼܒܬܢܝܼܬܐ ܒܢܘܼܗܪܐ ܠܥ݀ܠܡܝܼܢܝܐ. ܗܿܢܘ ܣܘܼܟܝܗ ܕܒܪܢܫܐ ܐܢ ܡܬܼܒܝܢ ܒܐܝܼܩܪܗ ܘܩܿܐܡ ܒܛܟܼܣܐ ܕܟܝܿܢܗ. ܒܪܢܫܐ ܕܝܢ ܕܒܥܝܪܐܝܬ ܘܠܐ ܡܠܝܼܠܐܝܬ ܡܬܼܕܒܪ ܒܗܿܢ ܥ݀ܠܡܐ. ܗ̄ ܒܬܘܼܪܣܝܗ ܕܦܓܪܐ ܘܝܨܝܼܦܘܼܬܐ ܕܥܠܘܗܝ. ܘܒܚܫ̈ܐ ܣܢ̈ܝܐ ܕܢܦܫܐ ܘܕܦܓܪܐ ܕܐܬܕܟܪܢܢ ܡܼܢ ܠܥܼܠ. ܘܢ݀ܨܒ ܒܢܦܫܗ ܡܼܢ ܢܼܨܒܬܐ ܡܣܠܝܬܐ ܘܒܝܼܫܬܐ ܕܐܝܠܢܐ ܕܝܕܥܬܐ ܕܛܒܿܬܐ ܘܕܒܝܼܫܬܐ ܕܐܝܼܬܘܗܝ ܐܝܼܠܢ ܡܘܬܐ. ܘܠܐ ܕܟܝܼ ܠܒܗ ܡܼܢ ܙܝܼ̈ܙܢܐ ܢܘܼܟܪ̈ܝܐ ܘܙܪ̈ܥܐ ܒܝܼ̈ܫܐ ܕܚܫ̈ܐ ܫܟܝܼܪ̈ܐ܆ ܐܦܠܐ ܨܠܠ ܗܘܢܗ ܡܼܢ ܚܫܘܼܟܘܼܬܐ ܘܠܐ ܟܝܢܝܘܼܬܐ. ܘܫܚܠܦ ܠܟܝܿܢܐ ܫܦܝܐ ܘܢܗܝܼܪܐ ܘܥܒܼܕܗ ܕܠܝܼܚܐ ܘܚܫܘܼܟܐ. ܢܣܟܐ ܠܘܝܿܐ ܪܒܐ ܕܠܐ ܡܬܼܡܠܠ. ܡܛܠ ܕܡܼܬܢܟܪܐ ܘܡܬܼܪܚܩ ܡܼܢ ܥܠܼܬܐ ܩܕܡܝܬܐ ܘܛܘܼܒܬܢܿܝܬܐ. ܐܝܟ ܫܒܫܬܐ ܝܒܝܼܫܬܐ ܕܐܬܦܼܣܩܬ݀ ܘܐܫܼܬܕܝܬ݀ ܡܼܢ ܓܦܬܐ. ܒܢܘܼܪܐ ܝܿܩܕܬܐ. ܗܿܢܘ ܣܘܼܟܝܐ ܒܝܼܫܐ ܕܒܪܢܫܐ ܕܠܐ ܐܬܒܝܢ ܒܐܝܼܩܪܗ. ܘܐܬܕܡܝܼ ܠܚܝܘܼܬܐ ܘܒܥܝܼܪܐ. ܘܚܒܠ ܠܛܟܣܼܐ ܕܟܝܿܢܐ ܫܒܝܼܚܐ ܘܫܦܝܼܪܐ ܕܒܪܝܼܬܗ: ܗܿܫܐ ܕܝܢ ܘܿܠܐ ܠܢ ܕܢܚܘܐ ܕܐܝܢܐ ܣܒܪܐ ܙ݀ܕܩ ܕܢܗܼܘܐ ܠܗ ܠܒܪܢܫܐ. ܒܗ ܒܟܝܿܢܐ ܣܿܦܪܐ ܪܒܐ ܐܒܐ ܘܡܠܦܢܐ ܕܟܿܠܢ ܢܿܬܒܩܐ. ܘܡܢܗ ܬܘܼܒ ܢܐܠܦ ܥܠ ܣܒܪܐ ܕܡܢܘ ܛܟܼܣܗ ܘܢܝܼܫܗ ܘܡܫܘܼܚܬܗ ܘܕܝܼܠܝܬܗ. ܘܐܢ ܡܨܕܝܢܢ ܘܡܼܬܒܩܝܢܢ ܡܠܝܼܠܐܝܬ ܘܢܗܝܼܪܐܝܬ܆ ܝ݀ܠܦܝܢܢ ܘܡܫܼܬܪܪܝܢܢ ܕܟܿܠܗ ܗܘܼܦܟܗ ܘܚܫܚܬܗ ܘܕܘܼܒܪܗ ܕܗܢ ܥ݀ܠܡܐ ܒܣܒܪܐ ܬܠܐ ܘܩܿܐܡ ܘܐܝܼܬܘ̄ ܘܡܼܬܝܒܠ ܘܪܕܐ ܘܡܼܬܩܝܡ ܘܢܛܝܼܪ. ܥܠ ܣܒܪܐ ܕܚܨܕܐ ܘܟܘܼܢܫ ܥܠ̈ܠܬܐ ܘܚܡܝܼܠܘܼܬ ܦܐܪ̈ܐ. ܬ݀ܥܫ ܦܠܚܐ ܘܡܫܼܬܦܠ ܘܡܣܝܒܪ ܥܙܝܼܙܘܼܬܗ ܕܚܘܼܡܐ ܩܝܛܝܐ܆ ܘܨܪܘܦܘܼܬܗ ܘܡܫܝܼܡܢܘܼܬܗ ܕܩܘܼܪܐ ܣܬܘܝܐ. ܥܡ ܐܘܼܠܨ̈ܢܐ ܣܿܓܝ̈ܐܐ ܘܐܢܢܩ̈ܐܣ ܕܢ݀ܩܦܝܢ ܘܓ݀ܕܫܝܢ ܒܗܿܠܝܢ ܫܘܼܚܠ̈ܦܐ. ܘܡܬܼܛܪܦ ܒܦܘܼܠܚܢܗܿ ܕܐܪܥܐ ܒܟܪܡܐ ܘܬܢܝܐ ܘܬܘܠܬܐ ܘܙܪܥܐ ܘܫܩܼܝܐ ܘܕܘܟܝ ܟܘܼܒ̈ ܐ ܘܙܝ̈ܙܢܐ. ܫܪܟܐ ܕܙܪ̈ܥܐ ܢܘܼܟܪ̈ܝܐ. ܘܣܘܼܟܝܐ ܕܥܕܡܐ ܠܫܘܡܠܝ ܦܐܪ̈ܐ. ܗܿܝܕܝܢ ܬܘܼܒ ܬܥܫܐ ܐ̱ܚܪܢܐ ܣܿܓܝܐܐ ܕܚܨܕܐ ܘܣܒܠܐ ܘܕܪܟܐ ܘܥܘܼܪܒܠܐ ܘܙܘܝܿܩܐ ܘܕܘܼܟܝ ܐܕܪܐ ܘܫܪܟܐ ܕܬܟ̈ܒܢ ܥܠ ܦܠ̈ܚܐ ܕܐܪܥܐ. ܗܟܘܬ ܬܘܼܒ ܣܿܓܝܼ ܒܦܘܼܠܚܢ ܟܪ̈ܡܐ ܘܐܝܼܠ̈ܢܐ. ܕܠܘ ܚܕܐ ܫܢ̱ܬ ܠܚܘܼܕ ܬܥܫ ܒܐܪܥܐ ܐܝܟ ܕܒܙܪܥܐ. ܐܠܐ ܙܒܢܐ ܕܚܡܫ ܘܫܒܥ ܫܢ̈ܝܢ ܡܬܼܛܪܦ ܘܡܫܼܬܿܦܠܿ ܒܣܼܬܘܐ ܘܒܩܝܛܐ ܘܡܦܩ ܢܦܩ̈ܬܐ ܣܿܓܝ̈ܐܬܐ. ܘܐܓܪܐ ܕܦ̈ܥܠܐ ܘܬܘܼܪܣܝܗܘܢ. ܥܡ ܣܿܓܝ̈ܐܬܐ ܕܠܟܿܠ ܐ̱ܢܫ ܝܼܕ̈ܝܥܢ.



Page 141



ܘܗܿܠܝܢ ܟܿܠܗܝܢ ܣܿܒܠ ܘܡܣܝܒܪ ܒܝܕ ܕܬܟܝܼܠ ܘܠܒܝܼܒ ܥܠ ܣܒܪܐ. ܣܒܪܐ ܕܝܢ ܐܝܼܬܘ̄ ܟܘܼܢܫ ܥܠ̈ܠܬܐ ܘܚܡܝܼܠܘܼܬ ܦܐܪ̈ܐ ܘܛܒ̈ܬܐ ܒܐܘܨܪ̈ܐ ܘܡܕ̈ܢܐ. ܗܟܘܬ ܐܢ ܬܬܒܩܐ ܒܬܐܓܪ̈ܐ ܪ̈ܕܝܼܝܼ ܒܐܘܪ̈ܚܬܐ ܪ̈ܚܝܼܩܬܐ. ܒܛܝܦ̈ܝ ܒܝܡܐ ܕܚܝܼܠܐ ܘܒܝܬ ܡܚܫ̈ܘܼܠܐ ܥܙܝܼܙ̈ܐ. ܒܥܒ̈ܕܝ ܥܒܼܪܐ ܕܢܗܪ̈ܘܬܐ ܫܦܝܼ̈ܥܐ ܘܚܢܘܩ̈ܐ. ܒܢ̈ܝܼܝܼ ܒܢܝ̈ܢܐ ܪܘܪ̈ܒܐ ܘܡܩܝܼܡ̈ܝ ܡܓܕ̈ܠܐ ܫܒܝܼ̈ܚܐ ܘܒܐܪ̈ܬܐ ܡܨܒ̈ܬܬܐ. ܚܿܦܪ̈ܝ ܐܓܘ̈ܓܐ ܚܠ̈ܕܝ ܒܐܪܥܐ. ܡܫܒ̈ܠܝ ܡܝ̈ܐ ܡܼܢ ܡܬܼܚ̈ܐ ܣܿܓܝ̈ܐܐ. ܘܟܘܼܢܫ ܚܝܠ̈ܘܬܐ ܘܣܕܝܼܪܘܼܬ ܩܪ̈ܒܐ ܘܩܐܪ̈ܣܐ ܘܬܟܬܘܼܫ̈ܐ. ܘܫܘܼܦܥ ܕܡܐ ܣܿܓܝܐܐ ܘܪܡܝܘܼܬ ܫ̈ܠܕܐ. ܘܡܚܘ̈ܬܐ ܕܣܝ̈ܦܐ ܘܪ̈ܘܼܡܚܐ. ܘܫܘܼܡ̈ܬܐ ܕܓܐܪ̈ܐ. ܘܨܘܼܠ̈ܦܬܐ ܕܟܿܠ ܙܢ̈ܝܢ. ܥܡ ܢܓܝܼܪܘܬ ܪܘܼܚܐ ܪܒܬܐ. ܘܒܣܝܼܡܘܼܬ ܨܒܝܿܢܐ ܕܡܠ̈ܦܢܐ ܥܡ ܣܿܓܝܼ ܙܢ̈ܝܐ ܕܕܘܒܪ̈ܐ ܘܗܘܼܦ̈ܟܐ ܕܒܥܿܠܡܐ ܗܿܢܐ. ܕܟܿܠܗܿ ܚܦܝܼܛܘܼܬܗܘܢ ܘܠܒܝܼܒܘܼܬܗܘܿܢ ܘܡܣܝܒܪܢܘܼܬܗܘܢ ܪܒܬܐ ܕܒܬܥܫ̈ܐ ܬܩܝܼ̈ܦܐ ܘܛܘܼܪ̈ܦܐ ܕܥܕܡܐ ܠܕܡܐ ܐܝܟ ܕܣܕܪܢܢ. ܡܛܠ ܣܒܪܐ ܐܝܬܝܗܿ ܘܒܬܘܼܟܠܢܐ ܫܪܝܼܪܐ ܕܫܘܼܡܠܝ ܢܝܼܫܐ ܘܩܢܝܘܼܬܗ ܕܣܒܪܐ ܕܡܣܟܐ ܗܿܘ ܕܗܿܠܝܢ ܟ݀ܠܗܝܢ ܣܿܒܠ. ܝܬܝܼܪܐܝܬ ܐܢ ܢܗܼܘܐ ܐ̱ܢܫ ܒܐܬܪܐ ܪܚܝܼܩܐ ܕܣܿܓܝܼ ܡܒܥܕ ܡܼܢ ܡܕܝܼܢܬ݀ ܡܠܟܘܼܬܐ. ܘܡܫܬܕܪ ܒܬܪ̈ܘܗܝ ܕܢܐܬܐ ܢܐܚܘܼܕ ܡܠܟܘܼܬܐ ܗܿܝ ܘܢܩܼܛܘܪ ܬܐܓܐ ܘܢܡܠܟ ܒܗܿ. ܟܡܐ ܟܝ ܬܥܿܫ ܗܘܼܐ ܘܪܗܿܛ ܘܡܫܼܬܦܠ ܐܝܼܡܡܐ ܘܠܠܝܐ. ܟܕ ܟ݀ܦܢ ܘܨ݀ܗܐ ܘܫܿܗܪ ܘܡܬܼܛܪܦ ܘܣܿܒܠ ܘܡܣܝܒܪ ܘܠܐ ܡܐܡܢ. ܐܠܐ ܘܒܣܝܼܡ ܠܗ ܘܗܢܝ ܗܿܘ ܟܿܠܗ ܐܘܼܠܨܢܐ܆ ܡܛ݀ܠ ܕܬܟܝܼܠ ܘܠܒܝܼܒ ܒܣܒܪܐ ܕܡܣܟܐ. ܗ̄ ܕܢܗܼܘܐ ܡܠܟܐ ܘܢܩܼܛܘܪ ܬܐܓܐ. ܘܐܢ ܗܿܠܝܢ ܟ݀ܠܗܝܢ ܣܿܒܠܝܼܢ ܘܡܬܼܛܪܦܝܢ ܒܢܝ̈ܢܫܐ ܘܡܣܝܒܪܢ ܗܿܠܝܢ ܟܿܠܗܘܿܢ ܐܘܼܠ̈ܨܢܐ ܡܛܠ ܣܒܪܐ ܣܦܝܼܩܐ ܕܠܐ ܫܪܝܼܪ ܘܠܐ ܡܩܘܐ ܠܥܿܠܡܐ. ܐܠܐ ܕܙܒܢܐ ܗܿܘ ܥܒܘܪܐ. ܘܒ݀ܛܠ ܘܐܙܿܠ ܘܥ݀ܒܪ. ܡܕܝܢ ܡܛ݀ܠ ܣܒܪܐ ܪܒܐ ܘܡܩܘܝܢܐ ܕܠܥܿܠܡܥܿܠܡܝܢ܆ ܕܛܘܼܒܬܢܘܼܬܐ ܗܿܝ ܪܒܬܐ ܕܥܬܝܕܐ ܠܕ̈ܟܝܐ ܕܐܨܛܠܠܘ ܘܐܬܼܢܗܪܘ܆ ܘܚܕܘܼܬܐ ܗܿܝ ܡܫܡܠܝܬܐ ܘܓܡܝܼܪܬܐ ܕܟܝܿܢܐ ܘܚܘܼܝܕܐ ܕܒܥܠܼܬܐ ܩܕܡܝܬܐ. ܟܡܐ ܟܝ ܛܘܼܪ̈ܦܐ ܘܬܥܫ̈ܐ ܘܡܘ̈ܬܐ ܕܟ݀ܠܝܘܡ ܘܿܠܐ ܠܢ ܕܢܣܝܒܪ ܘܠܐ ܢܐܡܢ. ܘܠܐ ܢܬܼܩܛܥ ܪܥܝܿܢܢ. ܘܠܐ ܬܟܪܐ ܠܢ. ܘܠܐ ܢܬܫܡܪ ܐܘܿ ܣܟ ܢܿܬܬܥܝܼܩ. ܐܠܐ ܕܒܠܒܝܼܒܘܼܬܐ ܚܝܠܬܢܝܬܐ ܘܒܬܘܼܟܠܢܐ ܡܫܪܪܐ ܢܣܝܒܪ ܟܿܠܗܝܢ ܐܝܠܝܢ ܕܥܪ̈ܨܢ ܥܠܝܢ ܩܛܝܼܪܐܝܬ. ܘܐܝܠܝܢ ܕܚܢܢ ܒܨܒܝܿܢܢ ܐ݀ܠܨܝܢܢ ܢܦܫܢ ܡܛ݀ ܣܒܪܐ ܪܒܐ ܕܡܣܬܟܐ. ܘܒܗܿܠܝܢ ܩܠܝܼܠ ܢܝܼ̈ܫܐ ܘܬܚܘ̈ܝܬܐ ܕܐܕܪܟܢܢ܆ ܦܪ̈ܘܫܼܐ ܝ݀ܕܥܝܢ ܣܓܝ̈ܐܬܐ ܘܡܼܒܩܝܢ ܦܬܝܐܝܼܬ. ܗܒ ܠܡ ܐܦܬܐ ܠܚܟܝܼܡܐ ܕܬܘܒ ܢܬܚܟܡ. ܘܗܿܠܝܢ ܡܼܛ݀ܠ ܐܝܠܝܢ ܕܥܬܝܼܕ̈ܢ ܘܡܣܼܬܿܟܝ̈ܢ ܠܒܪܢܫܐ



Page 142



ܘܥܠ ܢܝܼܫܗ ܘܛܟܣܼܗ ܕܣܒܪܐ ܣܦܩܢ. ܘܢܨܠܐ ܘܢܬܼܟܫܦ ܕܡܢ ܦܣܩ ܣܒܪܐ ܕܗܿܘܐ ܠܪ̈ܦܝܐ ܓܠ̈ܝܼܙܝ ܡܼܢ ܝܕܥܬܐ ܕܫܪܪܐ ܢܬܼܦܨܐ ܘܢܫܼܬܘܙܒ. ܡܛܠ ܕܟܿܠ ܒܪܢܫܐ ܒܛܝܼܠܐ ܘܫܦܠܐ ܘܚܒܢܢܐ ܕܒܛܝܼܠ ܡܼܢ ܢܝܼܫܐ ܕܦܘܼܠ̈ܦܢܐ ܟܿܠܗܘܿܢ ܕܣܕܪܢܢ ܡܼܢ ܠܥܼܠ܆ ܠܐ ܬܟܝܼܠ ܘܠܐ ܡܣܟܐ ܠܟܘܼܢܫ ܦܐܪ̈ܐ ܘܥ̈ܠܠܬܐ ܘܝܘܼܬܪ̈ܢܐ. ܘܠܝܬ [ܠܗ] ܣܘܼܟܝܐ ܕܢܝܿܚܬܐ ܣܟ. ܐܠܐ ܦܣܝܼܩ ܣܒܪܗ ܘܡܕܘܝ. ܘܐܝܼܬܘܗܝ ܒܥܿܩܬܐ ܘܟܡܝܼܪܘܼܬܐ. ܗܟܘܬ݀ ܡܿܢ ܕܠܐ ܡܬܼܚܦܛ ܘܡܕܟܐ ܠܒܗ ܡܼܢ ܚܫ̈ܐ ܫܟܝܼܪ̈ܐ. ܘܠܐ ܡܬܼܕܒܪ ܬܩܢܐܝܬ ܘܡܫܦܐ ܟܝܿܢܗ. ܠܐ ܬܟܝܼܠ ܥܠ ܛܒ̈ܬܗ. ܘܠܐ ܡܣܟܐ ܠܫܘܼܡܠܝܐ ܘܦܣܝܼܩ ܣܒܪܗ. ܘܐܒܝܼܕ ܡܼܢ ܚܝܐ ܫܪܝܼܪ̈ܐ. ܘܡܼܢ ܗܪܟܐ ܐܝܼܬܘܗܝ ܒܫܘܼܢܩܐ ܡܪܝܪܐ. ܒܝܕ ܕܠܐ ܬܟܝܠ ܘܠܝܬ ܠܗ ܣܒܪܐ ܫܪܝܼܪܐ܀ ܘܒܗܿܠܝܢ ܫܿܠܡܼ ܩܦܠܐܘܢ ܕܐܪܒܥܐ ܕܡܐܡܪܐ ܬܠܝܼܬܝܐ ܒܝܕ ܐܠܗܐ ܕܚܝܠ܀

ܩܦܠܐܘܢ ܕܚܡܫܐ ܥܡ ܐܠܗܐ ܕܡܚܟܡ ܥܠ ܗܿܝ ܕܐܝܟܢ ܡܨܝܐ ܠܗ ܠܒܪܢܫܐ ܗܿܢܐ ܡܪܟܒܐ ܕܢܕܥ ܠܐܠܗܐ ܩܦܠܐܘܢ ܕܐܪܒܥܐ ܕܡܐܪܡܐ ܩܕܡܝܐ ܕܡܟܒܢܘ̄ ܗܕܐ ܕܥܠ ܝܼܕܥܬܐ ܕܫܪܪܐ܆ ܚܘܝܼܢܢ ܕܐܝܟܢ ܡܬܝܼܕܥ ܕܐܝܼܬ ܐܠܗܐ. ܗܿܫܐ ܕܝܢ ܕܡܛܝܢܢ ܠܗܕܐ ܕܘܼܟܬܐ. ܘܚܘܝܼܢܢ ܥܠ ܒܪܝܼܬܗ ܕܒܪܢܫܐ. ܘܕܡܛ݀ܠܡܢܐ ܐܬܒܪܝܼ. ܘܡܢܘܼ ܟܝܿܢܗ. ܘܕܐܝܟܢ ܙܿܕܩ ܠܗ ܕܢܬܼܚܫܒ ܘܡܘܢ ܢܥܼܒܕ. ܘܐܝܟܢ ܢܬܼܕܒܪ. ܘܡܢܐ ܬܘܼܒ ܥܬܝܕ ܕܢܗܼܘܐ ܡܢܗ. ܘܐܝܢܘ ܣܘܼܟܿܝܗ. ܘܕܡܢܘܼ ܣܒܪܗ܆ ܙܿܕܩ ܠܢ ܗܪܟܐ ܣܕܝܼܪܐܝܬ ܘܫܦܝܼܪ ܡܛܣܐܝܼܬ. ܘܬܘܼܒ ܢܒܚܢ ܕܐܝܟܢ ܡܼܨܝܐ ܠܗ ܠܒܪܢܫܐ ܗܿܢܐ ܕܢܕܥ ܠܐܠܗܗ. ܐܝܿܟܢܐ ܕܢܬܠܒܒ ܒܬܘܼܟܠܢܗ ܘܢܫܼܬܪܪ ܒܣܒܪܗ. ܒܦܠܐܘܢ ܡܿܢ ܗܿܘ ܕܐܪܒܥܐ ܕܡܐܡܪܐ ܩܕܡܝܐ ܚܘܝܼܢܢ ܕܟܝܿܢܐܝܬ ܟܕ ܢܬܼܒܩܐ ܒܪܢܫܐ ܒܡܠܝܼܠܘܼܬܗ ܒܟܝܿܢܐ. ܘܢܬܼܒܝܢ ܘܢܐܨܕ ܚܬܝܼܬܐܝܬ ܒܥܿܠܡܐ ܘܒܟܪܘܼܟܝܗ. ܘܒܗ ܒܩܢܘܼܡܗ ܕܒܪܢܫܐ. ܘܪܘܼܟܒܗ ܘܡܘܙܓܗ ܡܐܠܠܘܢ ܕܡܼܢ ܐܝܟܐ ܗܿܝ ܪܝܫܝܼܬܐ ܕܟܿܠܡܕܡ ܡܫܼܟܚ ܘܢܕܥ ܘܢܫܼܬܪܪ ܕܥܠܼܬܐ ܐܝܼܬ ܠܗܿܠܝܢ ܟܿܠܗܝܢ. ܘܗܼܝ ܗܿܝ ܥܠܼܬܐ ܐܝܼܬ ܠܗܿ ܥܠܼܬܐ ܩܕܝܡܐ ܠܗܿ܆ ܕܗܼܝ ܐܝܼܬܝܗܿ ܥܠܼܬܗܿ. ܡܿܕܝܢ ܗܿܝ ܥܠܼܬܐ ܩܕܡܝܬܐ ܘܡܪܢ݀ܝܬܐ ܕܐܝܼܬܝܗܿ ܓܢܣ ܓܢܼܣ̈ܝܢ. ܗ̄ ܐܘܣܝܐ ܩܕܡܝܬܐ ܕܠܝܬ ܠܥܼܠ ܡܢܗܿ ܘܠܐ ܡܬܼܐܡܪ ܘܠܐ ܡܼܨܝܐ. ܡܛܠܕܠܝܬ ܠܗܿ ܐܝܼܬܘܼܬܐ ܡܼܢ ܥܠܼܬܐ ܐ̱ܚܪܬܐ. ܒܗܿܝ ܕܗܝܼ ܐܝܼܬܝܗܿ ܐܝܼܬܘܼܬܐ ܡܬܘܼܡܝܬܐ. ܘܐܒܗܘܼܬܐ ܡܪܢܝܬܐ. ܕܐܡܝܼܢܐܝܼܬ ܐܒܗܘܼܬܐ ܗܿܝ. ܗ̄ ܪܫܝܼܬܐ ܡܬܘܼܡܝܬܐ ܕܠܐ ܪܫܝܢܿܝ ܠܗܿ ܬܘܼܒ ܡܼܢ ܪܫܝܼܬܐ ܐ̱ܚܪܬܐ. ܐܠܐ ܗܼܝ ܐܝܼܬܝܗܿ ܪܫܝܬܐ ܐܝܼܬܝܼܝܼܬܐ ܡܬܘܼܡܝܬܐ ܥܠܼܬܐ ܩܕܡܝܬܐ ܥܠܼܬ݀ ܟܿܠ ܥܠܼ̈ܠܢ. ܘܡܪܬ݀ ܟܿܠ ܡܪ̈ܘܢ. ܘܐܠܗܬ݀ ܟܿܠ ܐܠܗܘ̈ܢ. ܘܡܠܟܬ݀ ܟܿܠ ܡܠ̈ܟܘܢ. ܒܪܝܬ݀ ܟܿܠ ܒܪ̈ܝܢ. ܘܡܬܩܢܬ݀ ܟܿܠ ܥ݀ܠܡܝܢ. ܘܫܠܝܼܛܬ݀ ܟܿܠ ܫܘܼܠܛܢ. ܘܡܨܝܬ݀ ܟܿܠ ܚܝܼܠ. ܘܡܩܝܼܡܬ݀ ܟܿܠ



Page 143



ܥܡ̈ܡܼܝܢ. ܘܝܨܦܬ݀ ܠܟܿܠ. ܘܡܦܪܢܣܬ݀ ܟܿܠ. ܘܡܕܒܪܬ݀ ܟܿܠ. ܗܼܝ ܐܝܼܬܝܗܿ ܟܿ ܒܟܿܠ. ܘܠܝܬ ܠܥܼܠ ܡܢܼܗܿ. [ܘܠܐ ܠܒܪ ܡܢܗܿ.] ܘܠܐ ܣܼܛܪ ܡܢܗܿ. ܗܿܘܐ ܕܝܢ ܠܒܪ ܡܢܗܿ ܓܕܫܢܐܝܼܬ ܘܠܘ ܟܝܿܢܐܝܬ. ܐܟܙܢܐ ܗܟܝܼܠ ܕܒܢܘܼܗܪܗ ܕܫܡܼܫܐ ܗܿܢܐ. ܚܿܙ̈ܝܢ ܥܝ̈ܢܐ ܠܟܝ̈ܢܐ ܘܠܨܒܘ̈ܬܐ ܘܗܘ̈ܝ ܕܥܿܠܡܐ ܗܿܢܐ. ܘܡܬܦܪܓܝܢ ܒܗܘܿܢ ܘܡܬܼܒܼܣܡܝܢ ܗܿܘ ܕܝܢ ܕܣܡ̈ܝܢ ܥܝܢ̈ܘܗܝ ܘܓܠܝܼܙ ܡܼܢ ܢܘܼܗܪܐ ܘܠܐ ܚܿܙܐ ܡܕܡ ܘܓܠܝܼܙ ܡܼܢ ܟܿܠܗ ܗܿܢܐ ܒܘܼܝܢܐ. ܟܕ ܛܒܿ ܒܡܨܥܬܗ ܐܝܼܬܘ̄. ܘܠܘ ܡܛ݀ܠ ܕܗܘܼ ܓܠܝܼܙ ܡܼܢ ܚܙܬܐ ܕܢܘܼܗܪܐ ܘܬܘܼܩ̈ܢܘ̄ ܕܥ݀ܠܡܐ܆ ܠܝܬܘܗܝ ܢܘܼܗܪܐ ܘܠܐ ܥܿܠܡܐ ܘܠܐ ܬܘܼܩ̈ܢܐ. ܐܠܐ ܗܿܠܝܢ ܐܝܼܬܝܗܘܢ. ܗܼܘ ܕܝܢ ܓܕܫܢܐܝܼܬ ܓܠܝܼܙ ܡܼܢ ܚܙܼܬܗܝܢ ܘܠܘ ܟܝܿܢܐܝܬ. ܘܥܠܼܬܐ ܕܣܡܝܘܼܬܗ ܘܓܠܝܼܙܘܼܬܗ ܕܡܼܢ ܒܘܼܣܡܐ ܕܒܢܘܼܗܪܐ܆ ܘܡܢܗ ܐܝܼܬܝܗܿ. ܘܠܘ ܗܿܝ ܕܠܝܬ ܢܘܼܗܪܐ. ܗܿܟܢܐ ܐܦ ܚܫܘܼܟ̈ܝ ܗܘܢܐ. ܡܣܡܝܼܝܼ ܒܚܫ̈ܐ ܕܚܛܝܼܬܐ. ܓܠ̈ܝܼܙܝ ܡܼܢ ܝܼܕܥܬܐ ܕܫܪܪܐ. ܡܬܼܐܡܪܐ ܕܗܿܘܝܢ ܠܒܪ ܡܼܢ ܐܠܗܐ. ܘܡܫܼܬܢܩܝܢ ܒܚܫܼܟܐ ܒܪܝܐ ܠܒܪ ܡܼܢ ܐܠܗܐ. ܘܣܛܪ ܡܼܢ ܐܠܗܐ ܠܝܬ ܡܕܡ. ܐܠܐ ܚܫܘܼ̈ܟܝܢ ܡܼܢ ܝܼܕܥܬܐ ܫܪܝܼܪܬܐ ܘܓܠܝܼܙܝܢ ܡܼܢ ܢܘܼܗܪܗ ܦܐܝܐ ܐܝܟ ܣܡ̈ܝܐ ܕܟܝܿܢܐ. ܘܐܝܼܬܝܗܘܢ ܒܚܫܘܼܟܐ ܕܠܐ ܝܕܥܬܗ. ܘܐܝܟ ܕܡܼܢ ܠܘܬܗܘܢ ܠܝܬ ܢܘܼܗܪܐ ܘܠܐ ܒܘܼܣܡܐ. ܐܠܐ ܠܘ ܡܼܢ ܟܿܠܦܪܘܿܣ ܠܝܬܘܗܝ. ܐܝܬܘܗܝ ܫܪܝܪܐܝܬ. ܘܠܗܘܿܢ ܒܚܘܼܕ ܠܝܬܘܗܝ. ܒܗܿܝ ܕܠܐ ܚܿܙܝܢ ܠܗ. ܐܦܠܐ ܡܦܣܝܢ ܒܐܝܢܝܘܼܬܗ ܘܐܝܟܢܝܘܼܬܗ ܡܛܠ ܚܫܘܿܟܘܼܬܗܘܢ ܕܝܼܠܗܘܢ. ܗܿܟܢܐ ܫܪܝܼܪܐܝܬ ܐܝܼܬܘܗܝ ܐܠܗܐ. ܘܒܢܘܼܗܪܐ ܕܝܕܥܬܗ ܡܬܒܣܡܝܢ ܟܿܠܗܘܢ ܢܗܝܼܪ̈ܝ ܗܘܢܐ ܕܐܬܼܢܗܪܘ ܘܐܬܕܟܝܼܘ ܒܝܕ ܕܘܼܒܪ̈ܐ ܡܕܟܝ̈ܢܐ ܘܢܛܘܼܪܘܼܬ ܦܘܼܩܕ̈ܢܐ ܐ̈ܠܗܝܐ. ܕܗܼܢܘܢ ܓܿܡܪܝܢ ܘܡܫܡܠܝܢ ܠܒܪܢܫܐ ܒܝܕܥܬܐ ܕܫܪܪܐ. ܡܕܝܢ ܩܕܡܐܝܬ ܥܡ ܗܿܢ ܬܠܬܐ ܚܫ̈ܐ ܓܢܣܼܢ̈ܝܐ ܘܿܠܐ ܠܢ ܕܢܬܟܬܫ܆ ܕܐܝܼܬܝܗܘܢ ܪܒܘܬ ܟܪܣܐ. ܘܪܚܡܼܬ݀ ܟܣܼܦܐ ܘܪܚܼܡܬ݀ ܫܘܼܒ̄. ܘܗܿܠܝܢ ܐܝܼܬܝܗܘܢ ܡܩܝܼܡ̈ܢܐ ܕܒܝܼܫܬܐ. ܡܼܢ ܪܒܘܼܬ ܟܪܣܐ ܡܿܢ ܡܬܼܩܝܡܐ ܘܡܬܼܥܢܐ ܪܓܼܬܐ ܛܡܐܬܐ ܘܟܿܠܗܘܿܢ ܐܕ̈ܫܐ ܕܛܢܦܘܼܬܐ ܘܕܫܪܝܚܘܼܬܐ. ܡܼܢ ܪܚܡܼܬ݀ ܟܣܦܐ ܕܝܢ ܝܥܢܘܼܬܐ ܘܠܥܘܼܒܘܼܬܐ ܘܚܪܡܘܼܬܐ ܘܩܫܝܘܼܬ ܠܒܐ. ܘܠܐ ܡܪܓܫܢܘܼܬܐ. ܘܠܐ ܡܫܘܬܦܘܼܬܐ ܚܫ̈ܐ. ܡܼܢ ܫܘ̄ ܣܪܝܼܩܐ ܬܘܼܒ. ܚܬܝܼܪܘܬܐ ܘܫܘܼܒܗܪܐ ܘܡܫܩܠܘܼܬܐ ܘܡܣܒܪܢܘܼܬܐ. ܕܡܢܼܗܘܿܢ ܡܬܥܫܢܐ ܘܗܿܘܝܐ ܪܡܘܼܬܐ ܗܿܝ ܡܣܚܦܢܝܼܬܐ ܘܣܩܘܼܒܠܝܬ݀ ܐܠܗܐ. ܘܡܼܢ ܗܿܕܐ ܗܿܦܟ ܡܬܝܼܠܕ ܚܣܡܐ ܕܡܼܢܗ ܡܼܬܕܪܓ ܘܗܿܘܐ ܩܼܛܠܐ. ܘܐܢ ܠܐ ܡܬܼܚܪܪ ܐ̱ܢܫ ܩܕܡܐܝܬ ܡܼܢ ܗܿܠܝܢ. ܠܐ ܡܼܨܝܐ ܠܗ ܕܢܬܼܕܟܐ ܘܢܼܛܨܠܠ ܘܢܬܢܗܪ. ܘܐܢ ܠܐ ܡܬܼܢܗܪ ܒܝܕܥܬܗ ܕܫܪܪܐ܆ ܠܐ ܣܟ ܡܿܨܐܼ ܕܢܬܼܚܫܒ ܘܢܬܪܢܐ ܡܚܫܒܬܐ ܕܫܪܪܐ ܕܥܠ ܐܠܗܐ. ܘܐܢ ܡܬܼܚܫܒ ܓܗܪ ܒܗܘܢܗ. ܘܝܬܝܪ ܡܬܼܬܚܫܟ ܘܫ݀ܢܐ ܘܐܒܕ ܐܒܕܢܐ ܪܒܐ ܥܠ



Page 144



ܕܐܡܼܪܚ ܟܕ ܠܐ ܕܿܟܐܼ ܕܥܡ ܕܟܝܐ ܢܬܥܢܐ. ܘܥ ܕܟܝܐ ܡܕܟܐ ܟܿܠ ܢܬܪܢܐ. ܟܕ ܡܿܠܐܼ ܨܿܐܝܘܼܬܐ ܘܟܘܼܬܡ̈ܬܐ ܕܚܛܝܼܬܐ. ܐܟܙܢܐ ܕܗܿܘ ܕܢܣܝܼܣ̈ܢ ܥܝܢ̈ܘܗܝ ܘܡܚܝܼܠ̈ܢ. ܐܢ ܡܚܨܦ ܘܡܼܬܒܩܐ ܒܓܝܓܠܗ ܕܫܡܫܐ ܓ݀ܗܪ ܘܨܿܐܪ ܘܝܬܝܪ ܚܫ̈ܟܢ ܥܝܢ̈ܘܗܝ ܘܼܐܒܕ ܢܘܼܗܪܗ. ܡܕܝܢ ܡܿܢ ܕܨܿܒܐ ܕܢܕܥ ܠܐܠܗܐ. ܐܟܡܐ ܕܡܼܨܝܐ܆ ܘܢܬܼܒܣܡ ܒܝܕܥܬܐ ܕܥܠܘܗܝ ܒܘܼܣܡܐ ܕܠܝܬ ܦܚܼܡܐ ܠܗܢܝܼܘܬܗ. ܢܐܨܦ ܒܩܕܡܐ ܕܢܬܼܕܟܐ ܡܼܢ ܗܘܼܠܢܝܘܼܬܐ ܕܚܫ̈ܐ ܐܝܟ ܕܐܡܼܪܢܢ. ܘܟܡܐ ܕܡܬܼܕܟܐ ܡܼܢ ܚܫ̈ܐ ܡܬܼܢܗܪ ܒܐܠܗܐ. ܘܟܡܐ ܕܡܪܚܩ ܡܼܢ ܝܡܗ ܕܥ݀ܠܡܐ ܘܡܬܚܪܪ ܡܼܢ ܫܓܝܼܫܘܼܬܗ ܘܡܫܬܿܦܐ ܡܼܢ ܕܠܘܼܚܝܗ܆ ܗܿܟܢܐ ܡܬܩܪܒ ܠܐܠܗܐ. ܘܡܼܬܢܗܪ ܒܝܕܥܬܐ ܕܥܠܘܗܝ. ܘܡܬܼܒܣܡ ܒܬܐܘܪܝܐ ܕܝܼܠܗ. ܘܬܡܿܢ ܡܿܢ ܡܼܢ ܠܥܼܠ ܒܩܦܠܐܘܢ ܕܐܪܒܥܐ ܕܡܐܡܪܐ ܩܕܡܝܐ ܚܘܝܼܢܢ ܕܐܝܟܢ ܡܬܼܝܕܥ ܕܐܝܬ ܐܠܗܐ. [ܗܪܟܐ ܕܝܢ ܐܝܬܝܗܿ ܡܠܬܐ ܕܐܝܟܢ ܡܨܝܐ ܠܗ ܠܒܪܐܢܫܐ ܕܢܕܥ ܠܐܠܗܐ. ܗܢܘ ܕܝܢ ܕܒܬܪ ܕܐܬܝܕܥ ܕܐܝܬ ܐܠܗܐ.] ܐܝܟܢ ܡܼܨܝܐ ܕܢܥܝܼܘܗܝ ܠܗܢܐ ܕܝܼܠܦܢܢ ܘܐܫܬܪܪܢܢ ܕܐܝܬܘܗܝ. ܘܕܡܿܐ ܫܪܒܢ ܠܐ̱ܢܫ ܗܕܝܘܼܛܐ ܕܡܡܠܠ ܥܠ ܪܘܼܡܝ ܪܒܬܐ ܡܕܝܼܢܬ݀ ܡܠܟܘܼܬܐ. ܘܥܠ ܛܘܼܟܣܐ ܕܡܘܬܒܘܗܿ ܫܦܝܼܪܐ. ܘܥܠ ܗܕܪܐ ܕܗܝܟ̈ܠܝܗܿ ܫܒܝܼ̈ܚܐ. ܘܒܢܝ̈ܢܝܗܿ ܪ̈ܡܐ. ܘܥܠ ܡܓܕ̈ܠܝܗܿ ܥܫܝܼ̈ܢܐ. ܘܒܐܪ̈ܬܐ ܘܛܪ̈ܝܼܩܠܝܼܢܐ ܡܨܒ̈ܬܬܐ ܕܒܝܬ ܡܠܟܐ. ܘܥܠ ܫܘܦܪܗ ܕܡܠܟܐ ܘܫܘܼܒܚܐ ܕܬܐܓܗ ܘܙܝܼܘܐ ܕܚܙܬܗ. ܨܡܚ̈ܐ ܕܟ̈ܐܦܝ ܫܘܼ̄ ܘܡܪ̈ܓܢܝܬܐ ܕܣܕܝܪ̈ܢ ܒܟܠܝܼܠܗ. ܘܓܘܢܐ ܫܒܝܼܚܐ ܕܐܪܓܘܢܘ̄. ܘܪܡܘܼܬܐ ܘܓܐܝܘܼܬܐ ܕܡܪ̈ܟܒܬܗ ܘܡܨܒܬܘܼܬܗܝܢ. ܘܛܟܼܣ̈ܐ ܘܣܼܕܪ̈ܐ ܕܪ̈ܫܢܐ ܡܫܒ̈ܚܐ ܕܩܕܡܘ̄ ܘܕܪ̈ܓܐ ܘܡܘܼܫܚ̈ܬܐ ܕܡܕܒܪ̈ܢܐ ܘܕܝܿܢ̈ܐ ܘܪ̈ܫܝ ܥܡܼ̈ܡܐ. ܘܓܘܼ̈ܕܐ ܕܚܝܠ̈ܘܬܐ. ܘܫܘܼܠ̈ܛܢܐ ܕܪ̈ܒܝ ܚܝ̈ܠܘܬܐ ܕܦܠܚ̈ܘܬܐ ܥܡ ܫܘܼܒ̈ܚܐ ܐ̱ܚܪ̈ܢܐ ܕܒܫܘܼܩ̈ܝܗܿ ܘܦܠ̈ܛܘܬܗܿ ܕܡܕܝܢܬܐ. ܘܬܐܓܪ̈ܝܗܿ ܘܐܘܼܡ̈ܢܝܗܿ ܘܫܪܟܐ ܕܥܡܘܼܪ̈ܝܗܿ. ܘܥܠ ܫܘܼܪ̈ܝܗܿ ܪ̈ܡܐ. ܘܬܪ̈ܥܝܗ ܫܒܝܼܚ̈ܐ. ܘܥܠ ܡܒܘܼܥ̈ܐ ܘܢܗܪ̈ܘܬܐ ܕܡܫܩܝܢ ܠܐܪ̈ܥܬܗܿ ܘܥܠ ܓ̈ܢܐ ܘܦܪ̈ܕܝܣܐ ܕܚܕܪ̈ܝܗܿ. ܘܥܠ ܓܢܣ̈ܐ ܘܐܕ̈ܫܐ ܕܐܝܼܠ̈ܢܐ ܘܦܐܪ̈ܐ ܘܐܒܒ̈ܢܐ ܕܒܗܘܢ. ܟܕ ܗܼܘ ܐܡܘܪܐ ܕܗܿܠܝܢ. ܗܕ ܡܢܼܗܝܢ ܗܼܘ ܒܩܢܘܼܡܗ ܠܐ ܚܼܙܐ ܐܢܝܢ ܡܡܼܬܘܼܡ. ܐܠܐ ܡܼܢ ܫܡܼܥܐ ܕܬܫܥܝ̈ܬܐ ܕܐܚܪ̈ܢܐ. ܟܕ ܐܦ ܗܼ، ܛܟܼܣܐ ܗܿܟܢ ܐܝܼܬܘܗܝ ܫܪܝܼܪܐܝܬ. ܐܠܐ ܗܼܘ ܠܐ ܚܙܼܝܗܝ ܒܩܢܘܼܡܗ. ܘܗܼܝ ܐܘܼܪܚܐ ܕܡܝܒܠܐ ܠܡܕܝܢܬ݀ ܡܠܟܘܼܬܐ ܗܿܝ ܕܪܝܼܫܬܐ ܐܝܼܬܝܗܿ ܘܝܼܕܥܬܐ ܘܣܿܓܝ̈ܐܐ ܕܪܕܘ ܒܗܿ ܘܐܬܼܡܛܝܼܘ ܠܡܕܝܼܢܬ݀ ܡܠܟܘܼܬܐ ܘܐܬܒܣܡ ܒܫܘܼܦܪ̈ܝܗܿ. ܘܐܦ ܐܘܕܥܘ ܘܐܫܼܬܿܥܝܼܘ ܠܐܚܪ̈ܢܐ ܥܠ ܐܝܟܢܝܘܼܬܗܿ ܚܬܝܼܬܐܝܼܬ. ܘܣܓܝ̈ܐܐ ܕܟܕ ܐܙܼܠܘ ܘܡܛܼܘ ܐܫܼܬܘܝܼܘ ܠܕܪ̈ܓܐ ܡܫܒ̈ܚܐ ܘܗܘܼܘ ܒܗܿ ܝܪ̈ܘܬܐ. ܘܠܐ ܬܘܼܒ ܐܬܪܓܪܓܘ ܐܘܿ ܣܟ ܐܬܥܗܕܘ ܠܩܩܠ̈ܬܐ ܕܐܬܪܒܝܼܘ



Page 145



ܒܗܝܢ. ܘܣܿܓܝ̈ܐܐ ܬܘܼܒ ܕܒܗܿ ܒܐܘܼܪܚܐ ܟܕ ܪܕܝܢ ܠܐ ܙܗܝܼܪܐܝܼܬ ܘܠܐ ܡܕܪܫܐܝܼܬ. ܦܓܼܥ ܒܗܘܿܢ ܥܣܩ̈ܬܐ ܘܥܪ̈ܡܐ ܘܡܙܩ̈ܦܐ܆ ܐܘܿ ܝܡܡ̈ܐ ܡܬܡܚܫܠ̈ܢܐ ܘܩܡܼܘ ܥܠܝܗܘܢ ܟܐܡܘܼ̈ܢܐ ܘܐܬܢܘܓܘ ܘܐܬܼܬܒܪܬ݀ ܐܠܦܼܗܘܢ. ܐܘܿ ܢܦܠܼܘ ܒܐܝܼܕ̈ܝ ܓܝܣ̈ܐ ܩܛܘ̈ܠܐ. ܐܘܿ ܓܢܒ̈ܐ ܡܚܠ̈ܨܢܐ. ܘܐܘܒܕ ܟܿܠܗ ܥܘܼܬܪܗܘܢ. ܐܝܟ ܕܐܦ ܚܢܢ ܕܘ̈ܝܐ ܘܗܕܝܘܼ̈ܛܐ ܪ̈ܫܦܝ ܒܐܪܥܐ. ܘܚܫܘܼܟ̈ܝ ܝܼܕܥܬܐ ܗܿܐ ܡܡܠܠܝܼܢܢ ܪܘܪ̈ܒܬܐ ܕܥܠ ܐܠܗܐ ܘܐܠܗ̈ܝܬܐ ܟܕ ܠܐ ܣܟ ܒܢܣܼܢܝܢܗܝܢ ܗܘܼܝܢܢ. ܐܦܠܐ ܠܝܼܕܥܬܐ ܕܥܠܝܗܝܢ ܐܬܼܡܛܝܼܢܢ. ܐܠܐ ܡܼܢ ܕܡ̈ܠܐ ܕܐܚܪ̈ܢܐ ܕܡܢܼܗܘܢ ܗܼܢܘܢ ܒܩܢܘܼܡܗܘܢ ܚܙܼܘ ܘܝܼܕܥܘ ܘܐܫܼܬܪܪܘ. ܘܡܢܼܗܘܢ ܬܘܼܒ ܕܐܦ ܗܼܢܘܢ ܡܼܢ ܐܚܪ̈ܢܐ ܫܪܝܼܪ̈ܐ ܩܒܠܘ. ܘܬܘܼܒ ܗܼܘ ܟܝܿܢܐ ܗܿܐ ܡܠܦ ܠܢ ܕܗܿܠܝܢ ܫܪܝܼܪܐܝܼܬ ܗܿܟܢ ܐܝܼܬܝܗܝܢ. ܘܡܼܢ ܣܿܓܝ̈ܐܬܐ ܕܒܢܼܣܝܿܢܗܝܢ ܚܬܝܼܬܐܝܼܬ ܗܘܼܝܢܢ܀ ܗܿܫܐ ܡܿܢ ܐܘܼܪܚܐ ܕܪܝܼܫܬܐ ܐܝܼܬܝܗܿ ܘܝܷܼܕܝܼܥܬܐ ܘܡܠܟܘܼܬܐ ܩܝܡܐ ܘܡܠܟܐ ܡܛܝܒ ܠܗ ܟܠ̈ܝܼܠܐ ܘܕܫ̈ܢܐ ܘܡܘܗܒ̈ܬܐ ܠܡܼܬܠ ܠܕܫܿܘܝܢ. ܢܬܼܟܫܪ ܐܚ̈ܝ ܚܒܝܼܒ̈ܐ ܒܢ̈ܝ ܓܢܼܣܢ ܘܡܫܘܬܦ̈ܝ ܠܟܝܿܢܢ܆ ܕܠܐ ܢܬܓܠܙ ܡܼܢ ܚܙܼܬܗ ܫܒܝܼܚܬܐ ܘܩܪܝܼܒܘܼܬܗ ܡܝܩܪܬܐ ܘܥܢܝܿܢܗ ܡܚܕܝܢܐ ܕܗܿܢܐ ܡܠܟܐ ܕܬܫܒܘ̄ ܘܡܪܐ ܛܒܐ ܘܡܪܚܡ̄. ܕܢܬܼܚܦܛ ܘܢܐܨܦ ܘܢܕܿܟܐ ܠܒ̈ܘܬܢ ܡܼܢ ܨܐܝܘܼܬܐ ܕܚܫ̈ܐ ܫܟܝܼܪ̈ܐ ܘܚܘܼܫ̈ܒܐ ܣܢ̈ܝܐ. ܘܢܡܪܘܩ ܗ̈ܕܡܝܢ ܡܼܢ ܟܘܼܬܡ̈ܬܐ ܕܚܛܝܼܬܐ. ܘܢܨܠܠ ܗܘ̈ܢܝܢ ܡܼܢ ܬܐܛܪܐ ܕܕܠܘܚܝܗ ܕܥ݀ܠܡܐ. ܘܢܢܗܪ ܪܥܝܿܢܢ ܒܢܘܼܗܪܐ ܫܒܝܼܚܐ ܕܝܕܥܬܐ ܕܫܪܪܐ. ܐܝܟܢܐ ܕܢܫܟܚ ܢܿܕܥ ܠܡܪܢ ܐܝܟ ܕܡܼܨܝܐ ܠܒܪܝܐ ܕܢܕܥ ܠܒܪܘܝܐ. ܘܥܒܝܼܕܐ ܠܥܒܘܿܕܐ. ܘܥܒܼܕܐ ܥܦܪܢܐ ܠܡܪܐ ܫܡܝܢܐ. ܕܝ݀ܕܥ ܐ̱ܢܫ ܠܐܠܗܐ ܡܼܢ ܕܟܝܘܼܬܐ ܕܕܘܒܪ̈ܐ ܡܝܬܪ̈ܐ ܕܓܡܝܼܪܘܼܬܐ. ܐܡܿܪܝܢܢ ܘܫܪܝܼܪܐ ܠܢ. ܕܐܝܟܢ ܕܝܢ ܝ݀ܕܥ ܠܗ. ܐܘܿ ܐܝܟܢܐ ܐܝܼܬܘ̄. ܠܐ ܝ݀ܕܥܝܢܢ. ܐܦܠܐ ܐܼܠܘ ܝܕܿܥܝܢܢ ܗܘܼܝܢ ܡܼܨܝܐ ܗܘܼܬ݀ ܠܢ ܕܒܡܠܼܬܐ ܩܠܢ݀ܝܬܐ ܐܘ ܟܬܒܢܝܬܐ ܠܗܕܐ ܢܿܫܘܕܥ. ܗܿܢܘ ܕܝܢ ܕܠܗܕܐ ܡܕܪܟ ܘܡܼܬܡܛܐ܆ ܗܼܘ ܝ݀ܕܥ ܐܪ̈ܙܐ ܗܿܠܝܢ ܓܢܝܼ̈ܙܐ ܘܥܡܝܼ̈ܩܐ. ܕܠܗܘܿܢ ܢܫܘܐ ܠܢ ܡܪܢ ܐܡܝܢ܀ ܘܒܗܿܠܝܢ ܫܠܡ ܩܦܠܐܘܢ ܕܚܡܫܐ ܕܡܐܡܪܐ ܬܠܝܼܬܝܐ ܒܝܕ ܐܠܗܐ ܕܚܝܠ ܘܥܕܪ ܀

ܩܦܠܐܘܢ ܕܫܬܐ ܥܡ ܐܠܗܐ ܕܡܚܟܡ ܥܠܗܿܝ ܕܐܢ ܡܼܨܝܐ ܠܗ ܠܒܪܢܫܐ ܕܢܕܥܝܼܘܗܝ ܠܐܠܗܐ ܚܬܝܼܬܐܝܼܬ ܐܟܡܐ ܕܐܝܼܬܘ̄ ܐܘܿ ܠܐܚܕ ܗܼܘ ܒܠܚܘܼܕܘܗܝ ܚܟܝܼܡ ܒܟܿܠ ܘܝܿܕܥ ܗܼܘ ܠܗ ܐܟܡܐ ܕܐܝܼܬܘܗܝ. ܘܠܐ ܣܟ ܡܼܨܝܐ ܠܟܝܿܢܐ ܒܪܝܐ ܘܥܒܝܼܕܐ. ܐܢ ܡܬܼܝܕܥܢܐ ܗ̄ ܚܝܠ̈ܘܬܐ ܪ̈ܘܼܚܢܐ. ܘܐܢ ܡܬܪܓܫܢܐ ܗ̄ ܒܢܝ̈ܢܫܐ ܡܪ̈ܟܒܐ ܕܡܼܢ ܥܦܪܐ ܘܡܼܢ ܪܘܼܚܐ. ܕܢܕܥ ܚܬܝܼܬܐܝܼܬ ܠܒܪܘܝܗ ܕܐܝܟܢ ܐܝܼܬܘܗܝ ܫܪܝܼܪܐܝܬ. ܟܕ ܛܒܿ ܕܐܼܠܘ ܚܝܐ ܗܘܼܐ ܒܪܢܫܐ ܐ̈ܠܦܐ ܫܢ̈ܝܢ. ܟܿܠܗܝܢ ܒܦܘܼܠܚܢܐ ܡܠܝܼܠܐ ܘܕܘܼܪܫܐ ܕܝܕܥܬܐ ܥܡ ܢܛܘܼܪܘܼܬ ܦܘܼܩܕ̈ܢܐ ܘܩܢܘܼ̈ܢܐ



Page 146



ܕܡܝܬܪܘܬܐ܆ ܘܫܠܝܐ ܘܒܗܝܼܠܘܼܬܐ ܕܡܼܢ ܟܿܠ ܥܒܿܕܐ ܘܚܘܼܫܒܐ ܘܡܪܢܝܼܬܐ ܡܥܟܪܢܝܼܬܐ. ܠܐ ܡܕܪܟ ܗܘܼܐ ܣܟ ܠܡܼܕܥ ܚܬܝܼܬܐܝܬ ܠܐܠܗܐ ܐܟܡܐ ܕܐܝܼܬܘ̄. ܐܠܐ ܐܟܡܐ ܕܫܿܘܐ ܠܡܕܥ ܘܣܿܦܩ ܠܡܕܪܟܘܼ܆ ܘܡܬܝܼܗܒ ܠܗ ܡܼܢܗ ܕܟܝܿܢܐ ܡܫܒܚܐ ܠܡܼܕܥ ܒܼܨܪܐ ܡܕܡ ܡܼܢ ܐܠܗܘܼܬܐ. ܕܐܝܼܬܘܗܝ ܕܝܢ ܐܠܗܐ ܝܿܕܥܝܢܢ ܘܐܫܬܪܪܢܢ ܡܼܢ ܟܝܿܢܐ ܘܡܼܢ ܝܼܕܥܬܐ ܒܝܬܝܬܐ ܕܐܝܬܗܒܬ݀ ܠܢ ܒܛܝܒܘܼܬܐ ܘܕܚܕ ܗܼ، ܟܝܿܢܐ ܘܚܝܠܐ ܘܐܘܣܝܐ ܘܐܝܼܬܘܼܬܐ ܡܬܘܼܡܬܐ ܘܨܒܝܿܢܐ ܘܡܪܘܼܬܐ. ܘܕܬܠܬܐ ܩܢܘܼ̈ܡܐ ܐܝܼܬܘܗܝ ܐܫܼܬܘܕܥܢܢ. ܗ̄ ܗܘܢܐ ܘܡܠܼܬܐ ܘܗܘܼܚܐ. ܕܡܬܼܝܕܥܝܢ ܐܒܗܘܼܬܐ ܘܝܼܠܝܼܕܘܼܬܐ ܘܢܦܘܿܩܘܼܬܐ ܕܐܝܟܢ ܕܝܢ ܐܝܼܬܘ̄ ܠܝܬ ܠܡܼܕܥ ܠܒܪܝܐ ܘܥܒܝܼܕܐ. ܡܛ݀ܠ ܕܠܐ ܡܬܼܐܡܪ ܥܠ ܐܠܗܘܼܬܐ ܐܝܟܢܝܘܼܬܐ. ܘܠܐ ܐܝܢܝܘܼܬܐ. ܘܠܐ ܟܡܢܝܘܼܬܐ. ܐܠܐ ܠܐ ܡܬܕܪܟܢܘܼܬܐ. ܘܠܐ ܡܣܼܬܝܟܢܘܼܬܐ. ܘܠܐ ܡܬܼܡܫܚܢܘܼܬܐ. ܠܥܼܠ ܡܼܢ ܡܠܼܬܐ. ܠܥܼܠ ܡܼܢ ܗܘܢܐ. ܠܥܼܠ ܡܼܢ ܙܘܥܐ ܘܚܘܼܫܒܐ. ܘܠܥܠ ܡܼܢ ܟܿܠ ܙܢܐ ܕܡܬܐܡܪ ܒܠܫܢܐ. ܐܘܿ ܡܬܕܪܟ ܠܗܘܢܐ. ܐܘܿ ܡܼܬܬܙܝܼܥ ܒܪܥܝܿܢܐ. ܠܕ̈ܟܝܼܝܼ ܠܒܐ ܘܫܦ̈ܝܼܝܼ ܗܘܢܐ ܘܢܗܝܼܪ̈ܝ ܬܪܥܝܼܬܐ. ܡܚܘܐ ܗܼܘ ܢܦܫܗ ܐܟܡܐ ܕܨܿܒܐ ܘܠܦܘܼܬ ܕܡܫܟܚܝܼܢ ܕܢܕܥܘܢ. ܠܘ ܐܝܟ ܕܐܝܼܬܘ̄ ܚܬܝܼܬܐܝܬ. ܐܠܐ ܐܝܟ ܕܡܫܟܚܝܼܢ ܘܡܕܪܟܐ ܝܼܕܥܬܗܘܢ. ܒܥܿܠܡܐ ܕܝܢ ܚܼܕܬܐ ܒܬܪ ܚܘܼܕܬܐ. ܒܗ ܣܿܠܩܝܢ ܘܡܬܼܥܠܝܢ ܕܠܐ ܣܟ. ܟܕ ܟܿܠ ܫ݀ܥܐ ܘܥܕܢܐ ܝܠܦܝܼܢ ܘܚܿܙܝܢ ܘܡܕܪܟܝܢ ܒܗ ܡܕܡ ܕܠܐ ܝܿܕܥܝܢ ܗܘܼܘ ܠܗ ܩܕܡ ܗܿܟܢ. ܘܒܝܕ ܗܿܠܝܢ ܚܿܕܝܢ ܘܡܼܬܒܣܡܝܢ ܕܠܐ ܣܟܐ ܘܠܕܐ ܫܘܼܠܡܐ. ܘܗܿܟܢ ܡܕܡ ܡܕܪܟܝܢ ܘܝܕܥܝܢ ܒܢܝ̈ܢܫܐ ܕܫܘܘ ܠܗܿܘ ܛܘܼܒܐ ܕܒܬܪ ܚܘܼܕܬܐ ܕܓܘܐ. ܕܐܦܠܐ ܚܝܠ̈ܘܬܐ ܫܡܝ̈ܢܐ ܗܿܫܐ ܡܕܪܟܝܼܢ ܐܘܿ ܣܟ ܝܿܕܥܝܢ ܠܗ. ܒܬܪ ܕܝܢ ܚܘܼܕܬܐ܆ ܐܡܼܬܝ ܕܡܬܓܡܪ ܟܿܠܗ ܟܝܿܢܐ ܟܿܠ ܚܕ ܒܗܿܠܝܢ ܕܝܼܠܗ. ܘܐܝܟ ܕܫܿܘܐ ܘܠܦܘܼܬ ܕܘܒܪܗ܆ ܫܘܼܒܚܐ ܠܗܿܘ ܕܝܿܕܥ ܟܿܠ ܚܕ ܠܐܝܟܐ ܡܕܪܟܐ ܘܡܬܼܡܛܝܐ ܡܫܘܼܚܬܐ ܕܝܼܕܥܬܗ. ܘܒܗܿܠܝܢ ܫܠܡ ܩܦܠܐܘܢ ܕܫܬܐ ܒܝܕ ܐܠܗܐ ܕܚܝܠ ܘܥܕܪ ܀ ܀ ܀ ܀ ܀ ܀

ܩܦܠܐܘܢ ܕܫܒܥܐ ܕܡܐܡܪܐ ܕܬܠܬܐ ܥܡ ܐܠܗܐ ܕܡܚܟܡ. ܥܠ ܗܿܝ ܕܿܐܢ ܚܕܐ ܗܿܝ ܝܼܕܥܬܐ ܕܐܝܼܬ ܠܒܪܢܫܐ ܥܠ ܐܠܗܐ ܐܡܝܼܢܐܝܼܬ܆ ܐܘܿ ܥܡ ܬܪܒܝܼܬܐ ܕܝܼܕܥܬܗ ܠܦܘܼܬ ܕܘܼܒܪܗ ܐܦ ܝܕܥܬܗ ܕܥܠ ܐܠܗܐ ܝܪܒܐ ܘܙܥܿܪܐ ܒܗ ܡܿܢ ܟܝܿܢܐ ܘܡܬܼܒܩܝܢܘܼܬܐ ܕܒܗ ܣܿܓܝ̈ܐܬܐ ܝܠܦܝܼܢܢ ܘܡܼܬܚܟܡܝܼܢܢ. ܗܘܼ ܐܝܼܬܘ̄ ܐܒܐ ܕܟܿܠܢ ܣܦܪܐ ܘܡܠܦܢܐ ܚܟܝܼܡܐ. ܐܟܙܢܐ ܗܟܝܠ ܕܟܡܐ ܕܕܠܝܼܚ ܐܐܪ ܒܥܢ̈ܢܐ ܥܡ̈ܘܛܬܐ ܘܥܒܝܼܕ̈ܬܐ ܘܒܥܪ̈ܦܠܐ ܚܫܘܟ̈ܬܐ܆ ܠܐ ܡܼܬܚܙܐ ܠܢ ܫܦܝܐܝܼܬ ܬܘܼܩܢܐ ܕܒܪܝܼܬܐ. ܐܦܠܐ ܠܗܠ ܡܼܢܢ ܩܠܝܼܠ ܚܙܝܢܢ ܡܕܡ ܡܛܠ ܥܡܘܼܛܘܼܬܗ ܕܐܐܪ. ܗܿܟܢܐ ܟܿܠ ܟܡܐ ܕܕܠܝܼܚ ܗܘܢܐ ܕܒܪܢܫܐ ܘܥܡܘܛ ܪܥܝܿܢܗ܆ ܡܼܢ ܚܫ̈ܐ ܡܚܫ̈ܟܢܐ ܘܡܼܢ ܡܪ̈ܢܝܬܐ ܣܪ̈ܝܩܬܐ.



Page 147



ܠܐ ܣܟ ܝܿܕܥ ܐܘܿ ܡܣܼܬܿܟܠ ܡܕܡ ܡܼܢ ܝܼܕܥܬܐ ܫܪܝܼܪܬܐ ܕܥܠ ܐܠܗܐ. ܐܦܠܐ ܡܼܨܝܐ ܕܬܬܝܼܕܥܝ. ܟܕ ܕܝܢ ܢܫܼܬܿܦܐ ܗܘܢܐ ܘܢܨܛܠܠ ܡܼܢ ܕܠܝܼܚܘܼܬܐ. ܘܢܬܼܕܟܐ ܠܒܐ ܡܼܢ ܚܫ̈ܐ. ܘܢܬܼܢܗܪ ܒܛܟܼܣܐ ܕܟܝܿܢܗ. ܡܫܪܐ ܠܡܼܕܥ ܘܠܡܼܬܪܢܝܘܼ ܥܠ ܗܿܘ ܟܝܿܢܐ ܛܘܼܒܬܢܐ ܕܐܘܣܝܐ ܡܪܢܿܝܬܐ ܐܝܼܬܝܝܬܐ ܘܡܬܘܼܡܝܬܐ. ܘܟܡܐ ܕܡܬܼܥܠܐ ܘܡܬܕܪܓܼ ܒܡܝܬܪܘܼܬܐ ܕܕܘܼܒܪ̈ܘܗܝ܆ ܗܟܘܬ ܡܼܬܥܠܐ ܒܝܼܕܥܬܗ. ܘܡܬܼܩܛܢ ܗܘܢܗ ܘܡܬܓܘܐ ܒܐ̱ܪ̈ܙܐ ܕܐܝܼܬܘܼܬܐ. ܘܐܢ ܢܓܼܕܫ ܠܗ ܬܘܼܒ ܚܫܼܟܐ ܡܕܡ ܘܕܘܘܕܐ ܡܼܢ ܫܪܝܘܼܬܐ ܕܛܟܼܣܐ ܘܡܚܒܠܢܘܼܬܐ ܕܕܘܼܒܪ̈ܘܗܝ܆ ܡܬܼܒܠܒܠ ܪܥܝܿܢܗ. ܘܚܿܫܟ ܗܘܢܗ. ܘܛ݀ܥ ܠܗܿܘ ܡܐ ܕܝܿܕܥ ܗܘܼܐ ܘܠܐ ܡܕܪܟ ܠܗ. ܟܕ ܕܝܢ ܢܛܟܣ ܝ݀ܬܗ ܘܢܬܼܕܒܪ ܬܩܢܐܝܬ ܘܫܠܝܐܝܬ ܘܒܗܝܼܠܐܝܬ. ܘܢܟܢܫ ܦܓܪܗ ܘܢ݀ܛܪ ܪ̈ܓܫܘܗܝ ܡܼܢ ܚܙܼܬܐ ܡܣܓܦܢܝܼܬܐ. ܘܫܡܥܐ ܘܛ݀ܥܡܬܐ ܘܓܫܼܬܐ ܡܚܬܚܬܢ݀ܝܬܐ. ܘܡܼܢ ܥܢܝ̈ܢܐ ܣܪ̈ܝܼܩܐ ܘܡܡܠܐ ܒܛܠܐ. ܘܢܟܢܘܼܣ ܗܘܢܗ ܡܼܢ ܦܗܼܝܐ. ܘܢ݀ܛܪ ܠܒܗ ܡܼܢ ܚܘܼܫ̈ܒܐ܆ ܗܿܝܕܝܢ ܬܘܼܒ ܡܫܪܝܐ ܒܗ ܝܼܕܥܬܐ ܐܠܗܿܝܬܐ ܕܬܢܗܪܝ ܗܘܢܗ ܘܢܬܗܓܐ ܒܗܿ. ܘܟܡܐ ܕܢܛܝܼܪ ܘܙܗܝܼܪ ܘܐܡܝܼܢ ܒܨܘܡܐ ܘܒܨܠܘܿܬܐ ܘܫܗܪܐ܆ ܘܩܪܝܢܐ ܕܟ̈ܬܐܒ ܩܕ̈ܝܼܫܐ. ܘܩܠܝܼܠ ܥܢܝܿܢܐ ܕܚܕ ܐܘܿ ܬܪܝܢ ܚܟܝܼ̈ܡܝ ܒܫܪܪܐ. ܘܢܛܝܼܪ̈ܝ ܒܪ̈ܓܫܐ. ܘܐܡܝܼܢ̈ܝ ܒܫܠܝܐ ܒܕܘܼܒܪ̈ܐ ܬܩ̈ܢܐ܆ ܟܿܠܝܘܡ ܢܫܼܬܿܘܫܛ ܒܝܼܕܥܬܐ ܕܥܠ ܐܠܗܐ. ܘܡܬܼܥܠܐ ܘܡܬܓܘܐ ܒܟܣ̈ܝܬܐ ܘܬܗܝܼܪ̈ܬܐ. ܘܡܬܼܚܟܡ ܪܥܝܿܢܗ ܘܡܬܼܢܗܪ ܘܡܕܪܟ ܡܕܡ ܕܠܐ ܝ݀ܕܥ ܗܘܼܐ ܠܗ ܘܣܟ ܠܐ ܣܿܠܩ ܗܘܼ ܐ ܥܠ ܒ݀ܠܗ. ܘܟܕ ܣܒܪ ܕܐܕܪܟ ܘܡܼܛܐ ܠܪܘܡܗܿ ܕܓܡܝܼܪܘܬ ܝܼܕܥܬܐ ܘܐܫܬܼܡܠܝܼ. ܚܿܙܐ ܬܘܼܒ ܕܥܕܟܝܼܠ ܡܫܪܝܘܼ ܡܫܪܐ ܒܗܿܝ ܕܡܬܓܠܐ ܥܠܘܗܝ ܪܘܡܐ ܡܥܠܝܐ ܘܬܗܘܼܡܐ ܠܐ ܡܬܼܡܫܚܢܐ. ܘܟܕ ܬܘܼܒ ܡܬܼܟܬܫ ܘܥܿܨܐ ܢܦܫܗ ܘܡܟܢܫ ܗܘܢܗ ܘܣܟ ܠܐ ܚܿܐܪ ܘܡܐܨܕ ܒܡܕܡ ܐ̱ܚܪܝܗܢ. ܠܒܪ ܡܼܢܗ. ܘܣܿܠܩ ܘܡܬܼܥܠܐ ܒܗܿܘ ܪܘܡܐ ܕܐܬܚܙܝܼ ܠܗ ܟܕ ܠܐ ܡܬܼܟܠܐ ܘܡܬܼܥܟܪ ܡܼܢ ܓܕܫܐ ܡܕܡ ܣܩܘܼܒܠܝܐ. ܡܬܓܐܐ ܒܫܘܼܦܪ̈ܐ ܫܒܝܼܚ̈ܐ ܕܦܿܓܥܝܢ ܒܗ ܘܡܬܦܪܦܥ܆ ܘܚܿܕܐ ܘܡܼܬܦܨܚ ܚܕܘܼܬܐ ܪܘܼܚܢ݀ܝܬܐ ܕܩܿܢܝܐ ܛܥܡܐ ܠܐ ܡܬܼܡܠܠܢܐ. ܘܗܿܘܐ ܬܟܝܼܠ ܘܠܒܝܼܒ ܘܠܐ ܣܟ ܡܬܼܦܠܓ ܥܠ ܝܼܕܥܬܗ. ܘܟܕ ܗܿܐ ܡܬܒܣܡ ܒܐ̱ܪ̈ܙܐ ܕܐܕܪܟ ܘܡܬܒܝܐܐ ܒܫܘܦܪ̈ܐ ܕܦܓܼܥܘ ܒܗ. ܗܿܕܝܢ ܬܘܼܒ ܡܼܬܬܪܥ ܥܠܘܗܝ ܐܝܟ ܡܠܐܝܐ ܪܒܐ ܢܘܼܗܪܐ ܐܚܪܢܐ ܕܬܘܼܒ ܥܙܝܼܙ ܘܡܨܡܚ ܘܡܒܪܩ ܘܡܫܠܗܒ ܠܗ ܒܪܚܼܡܬܗ. ܘܫ݀ܒܐ ܠܗܘܢܗ ܘܡܫܢܐ ܠܠܒܗ ܘܡܣܝܼܦ ܠܗ ܒܚܘܼܒܐ ܪܒܐ ܕܠܐ ܡܬܡܠܠ. ܘܛ݀ܥܐ ܟܝܿܢܗ ܘܠܐ ܡܣܼܬܿܟܠ ܗܼܘ ܠܗ. ܐܦܠܐ ܚܫܚܬܐ ܕܣܘܼܢܩܢ ܦܓܪܗ ܬ݀ܒܥ ܟܝܿܢܗ. ܐܠܐ ܪܘܿܐܼ ܒܗܿܝ ܪܚܡܼܬܐ ܡܫܠܗܒܢܝܼܬܐ. ܘܐܝܟ ܗܿܘ ܕܥܡܝܼܕ ܘܐܬܓܢܝܼ ܡܼܢ ܥ݀ܠܡܐ



Page 148



ܡܼܬܚܙܝܢܐ. ܘܐܬܥܠܝܼ ܘܐܬܓܘܝܼ ܠܓܘ ܠܓܢܝܼܙܘܼ̄ ܟܣܝܼܬܐ. ܘܟܕ ܗܿܟܢܐ ܗܿܘ܆ ܠܘ ܒܚܕ ܛܟܼܣܐ ܘܝܕܥܬܐ ܡܩܘܐ. ܐܠܐ ܐܡܝܼܢܐܝܬ [ܡܬܥܠܐ ܘ]ܡܬܓܘܐ ܕܠܐ ܣܘܼܦ ܘܕܠܐ ܫܘܼܠܡ. ܘܗܝܼ ܗܕܐ ܡܬܼܥܠܝܿܢܘܼܬܐ ܕܡܼܢ ܪܘܡܐ ܠܪܘܡܐ ܘܡܼܢ ܫܘܼܒܚܐ ܠܫܘܼܒܚܐ ܕܝܬܝܪ ܫܒܝܼܚ ܘܡܥܠܼܠܝ ܡܼܢ ܩܕܡܝܐ ܡܥܒܕ ܒܗ ܠܚܼܕܘܬܐ ܪܒܬܐ. ܘܠܪܚܡܼܬܐ ܡܫܠܗܒܬܐ. ܡܛ݀ ܕܐܠܘ ܒܚܕ ܛܟܼܣܐ ܕܝܕܥܬܐ ܡܟܬܪ ܗܘܼܐ ܗܘܢܗ ܘܣܘܼܟܠܗ. ܘܒܚܕ ܐܬܪܐ ܐܝܼܬܘܗܝ ܗܘܼܐ ܒܘܼܣܡܗ ܘܕܘܼܝܪܗ ܪܘܼܚܢܝܐ. ܟܕ ܩܠܝܼܠ ܙܒܢܐ ܡܥܬܩ ܗܘܼܐ ܒܗܿܘ ܫܘܼܚܠܦܐ܆ ܗܿܘܐ ܗܘܼܐ ܠܗ ܐܝܟ ܥܝܿܕܐ ܟܝܿܢܝܐ. ܘܠܐ ܡܬܼܒܣܡ ܗܘܼܐ ܒܗ ܐܝܟ ܚܕܬܘܼܬܗ. ܘܥܠܗܿܝ ܟܡܐ ܕܡܬܼܥܠܐ [ܒܕܘܒܪ̈ܐ܆ ܡܬܥܠܐ] ܒܝܼܕܥܬܗ܆ ܚܼܕܬ̈ܬܐ ܦܿܓܥ̈ܢ ܒܗ ܬܗܝܼܪ̈ܬܐ ܘܫܒܝܼܚ̈ܬܐ ܡܚܕ̈ܝܢܝܬܐ ܘܡܠܒܒ̈ܢܝܬܐ. ܘܕܡܐ ܗܿܝ ܥܠܼܬܐ ܕܗܿܠܝܢ ܡܣܩ̈ܬܐ ܕܠܐ ܫܘܼܠܡ ܘܡܬܼܥܠܝܢܘܼܬܐ ܐܡܝܼܢܬܐ. ܡܛܠ ܕܠܐ ܣܘܼܦ ܗܼܝ ܐܝܼܬܘܼܬܐ ܡܬܘܼܡܝܬܐ ܘܠܐ ܡܬܼܡܫܚܢܝܬܐ ܘܠܐ ܡܣܼܬܝܟܢܝܼܬܐ ܘܠܐ ܡܬܕܪܟܢܝܼܬܐ. ܗܟܘܬ ܐܦ ܝܼܕܥܬܐ ܕܥܠܝܗܿ. ܘܡܬܓܘܝܢܘܼܬܐ ܕܒܐ̱ܪ̈ܙܝܗܿ. ܘܡܼܬܟܠܝܢܘܼܬܐ ܕܠܘܬܗܿ ܠܝܬ ܠܗܿ ܣܿܟܐ ܘܠܐ ܫܘܼܠܡܐ. ܘܒܗܿܠܝܢ ܫܠܡ ܩܦܠܐܘܢ ܕܫܒܥܐ ܒܝܕ ܐܠܗܐ ܕܚܝܠ ܀

ܩܦܠܐܘܢ ܕܬܡܢܝܐ ܥܡ ܐܠܗܐ ܕܡܚܟܡ ܥܠܗܿܝ ܕܡܢܐ ܗܿܝ ܥܠܬܐ ܕܟܕ ܚܕ ܗܼܘ ܐܠܗܐ ܘܚܕ ܗܼܘ ܟܝܿܢܗ ܘܐܘܼܡܢܐ ܕܝܼܠܗ. ܡܫܚܠ̈ܦܢ ܝܕܥ̈ܬܐ ܕܥܠܘܗܝ ܒܟܠ ܥܡܡܼ̈ܝܢ ܘܒܟܿܠ ܩܘܡ̈ܢ ܘܒܟܿܠ ܡܘܼܫ̈ܚܢ ܕܒܟܿܠ ܒܪܢܫܐ ܕܐܦ ܒܗ ܒܚܕ ܒܪܢܫܐ ܡܫܼܬܚܠܦܐ ܒܟܿܠܗܝܢ ܡܘܼܫܚ̈ܬܗ. ܠܝܬ ܣܟ ܫܘܼܚܠܦܐ ܐܘܿ ܫܘܓܢܝܐ ܒܐܘܣܝܐ ܕܐܝܼܬܘܼܬܐ ܡܬܘܼܡܝܬܐ. ܘܐܡܼܬܝ ܕܟܿܠ ܡܿܠܐܼ ܡܢܗܿ܆ ܘܠܝܬ ܣܟ ܕܡܼܬܚܙܝܐ ܐܘܿ ܡܬܝܕܥܐ ܐܘܼ ܡܬܼܢܝܐ ܘܣܦܝܼܩܐ ܡܢܗܿ. ܐܝܟܢ ܡܨܝܐ ܕܡܫܼܬܚܠܦܐ ܐܘܿ ܡܫܬܿܓܢܝܐ. ܡܼܢ ܐܝܟܐ ܐܝܼܬ ܠܗܿ ܕܬܩܒܠܝ ܫܘܼܚܠܦܐ. ܐܡܼܬܝ ܕܠܝܬ ܡܕܡ ܣܛܼܪ ܡܢܗܿ. ܡܛ݀ܠ ܕܟ݀ܠܡܕܡ ܕܡܫܬܚܠܦ. ܡܘܣܦ ܘܒܿܨܪ. ܘܒܟܝܿܢܐ ܕܐܝܬܘܬܐ ܗܿܠܝܢ ܠܝܬ. ܡܼܢ ܐܝܟ ܐܝܼܬ ܡܕܡ ܕܡܬܼܬܘܣܦ ܥܠܝܗܿ. ܐܘܿ ܠܐܝܟܐ ܢܐܙܠ ܗܼܘ ܡܕܡ ܕܡܬܼܒܨܪ ܡܢܗܿ. ܡܛ݀ ܕܠܝܬ ܐܝܟܐ ܕܠܐ ܡܿܠܐܼ ܡܕܡ ܡܼܢ ܚܕ ܡܼܢ ܟܝ̈ܢܐ ܕܒܥܿܠܡܐ. ܐܢ ܪܛܝܼܒܐ ܘܐܢ ܒܝܼܫܐ. ܘܐܢ ܐܫܝܼܕܐ ܘܪܟܝܼܟܒܐ. ܘܐܢ ܩܫܝܐ ܘܐܛܝܼܡܐ. ܘܢܗܼܘ ܡܿܠܐܼ ܡܢܗ ܡܫܡܠܝܐܝܬ ܟܕ ܠܐ ܐܫܼܬܚܪ ܒܗ ܕܘܼܟܬܐ ܐܦܢ ܠܚܐܕ ܦܪܕܬܐ ܕܚܠܐ ܕܢܬܼܬܘܣܦ ܠܗ ܡܛ݀ܠ ܕܠܝܬ ܕܘܼ̣ܬܐ ܐܦܠܐ ܫܟܝܼܚ ܬܘܼܒ ܡܢܗ ܡܼܢ ܗܿܘ ܟܝܿܢܐ ܕܡܿܠܐܼ ܒܡܐܢܐ ܗܿܘ. ܘܐܦܠܐ ܕܢܬܒܨܪ ܡܢܗ. ܡܛ݀ܠ ܕܠܝܬ ܡܐܢܐ ܐܚܪܢܐ ܐܦܠܐ ܕܘܼܟܬܐ ܕܢܬܬܣܝܼܡ ܒܗܿ. ܘܐܢ ܐܝܼܬܘ̄ ܡܕܡ ܩܫܝܐ



Page 149



ܘܐܛܝܼܡܐ ܘܡܿܠܐܼ ܒܕܘܼܟܬܐ ܗܿܝ ܐܝܟ ܐܡܘܡܐ ܡܕܡ ܕܠܐ ܦܿܐܫ ܕܘܟܬܐ ܠܪܝܼܫ ܡܚܛܐ ܕܬܥܘܿܠܝ ܒܝܬ ܡܐܢܐ ܠܡܕܡ ܕܒܗ. ܐܝܟܢ ܡܼܨܝܐ ܕܢܬܼܗܦܟ ܐܘܿ ܢܫܼܬܚܠܦ ܗܿܘ ܡܕܡ ܕܐܝܬ ܒܒܝܬܐ. ܐܘܿ ܒܡܐܢܐ ܗܿܘ. ܐܠܐ ܗܟܢܐ ܡܗܘܐ ܠܥܿܠܡ ܕܠܐ ܫܘܼܚܠܦ ܘܕܐ ܙܘܼܥܙܥ. ܘܕܠܐ ܬܘܣܦܬܐ ܘܠܐ ܒܨܝܼܪܘܼܬܐ. ܗܿܟܢ ܡܐܠܠܘܢ ܘܝܬܝܪ ܡܼܢ ܗܿܟܢ ܘܠܥܼܠ ܡܼܢ ܗܿܟܢ ܐܝܼܬܘܗܝ ܟܝܿܢܐ ܕܐܝܼܬܘܼܬܐ ܡܪܢܝܿܬܐ ܕܠܐ ܫܘܚܠܦ ܘܕܠܐ ܫܘܼܓܢܿܝ ܘܕܠܐ ܙܘܥܘܥ ܘܠܘ ܐܝܟ ܡܕܡ ܕܡܿܠܐܼ ܒܡܐܢܐ ܒܠܚܘܼܕ. ܐܠܐ ܘܐܝܟ ܡܐܢܐ ܕܐܚܝܼܕ ܠܗܿܘ [ܡܕܡ] ܕܒܗ. ܘܐܟܘܬܗ ܡܕܡ ܕܒܗ. ܗܿܟܢܐ ܟܿܠ ܒܟܿܠ ܐܝܼܬܝܗܿ ܐܠܗܘܼܬܐ ܡܪܢܝܬܐ ܠܥܼܠ ܡܼܢ ܟܿܠ ܡܠܼܬܐ. ܠܥܠ ܡܼܢ ܟܿܠ ܡܕܪܟܢܘܼܬܐ. ܠܥܼܠ ܡܼܢ ܟܠܿ ܪܘܼܟܒܐ ܘܚܘܼܫܒܐ ܘܨܘܼܪܬܐ ܘܝܘܼܩܢܐ ܘܡܫܘܼ̇ܬܐ ܘܡܬܪܢܝܘܼܬܐ ܘܡܼܬܗܘܢܢܘܼܬܐ. ܚܕ ܚܝܠܐ ܚܕ ܟܝܿܢܐ ܚܕ ܨܒܝܿܢܐ ܫܘܼܚܠܦܐ ܠܐ ܣܟ ܡܫܬܼܚܠܦܢܐ. ܕܐܝܼܬܘܗܝ ܡܿܢ ܐܝܼܬܝܐܝܬ ܘܡܬܘܼܡܐܝܬ ܘܐܡܝܼܢܐܝܬ. ܘܠܥܠܡܝܼܢܐܝܼܬ. ܝܗܼܒ ܠܢ ܕܢܕܥ. ܕܐܝܟܢ ܕܝܢ. ܘܠܐ ܣܟ ܡܼܨܝܐ ܕܢܿܕܥ. ܘܠܐ ܕܢܣܝܟ ܐܦܠܐ ܕܢܿܕܪܟ. ܡܕܝܢ ܗܼܝ ܐܝܼܬܘܼܬܐ ܡܬܘܼܡܝܬܐ ܕܐܠܗܘܼܬܐ ܚܕ ܐ̱ܪܙܐ ܐܝܼܬܝܗܿ ܪܒܐ ܘܫܒܝܼܚܐ ܘܠܐ ܣܟ ܡܫܼܬܚܠܦܢܐ. ܝܕ̈ܥܬܐ ܕܝܢ ܕܥܠܘܗܝ ܘܡܚܫܒ̈ܬܐ ܣܿܓܝ̈ܐܢ. ܘܠܝܬ ܠܗܝܢ ܡܢܝܿܢܐ. ܘܡܛ݀ܠܡܢܐ ܟܕ ܚܕ ܗܼܘ ܣܿܓܝ̈ܐܢ ܐܢܝܢ ܡܚܫܒ̈ܬܐ ܕܥܠܘܗܝ ܘܛܟܣܼܐ ܕܝܕܥ̈ܬܐ. ܚܕ ܡܿܢ܆ ܡܛ݀ܠ ܠܐ ܡܬܕܪܟܢܘܼܬܗ ܘܐ̱ܚܪܬܐ܆ ܡܛ݀ܠ ܫܘܼܚܠ̈ܦܐ ܣܿܓܝ̈ܐܐ ܕܒܡܠ̈ܝܼܠܐ. ܘܣܝܼܡ ܢܝܼܫܐ ܠܗܿܠܝܢ܆ ܐܝܟ ܛܘܼܪܐ ܡܕܡ ܡܥܠܝܐ ܕܠܝܬ ܣܟܐ ܠܪܒܘܼܬܗ ܘܡܥܠܝܘܼܬܗ. ܘܒܢܝ̈ܢܫܐ ܣܿܓܝ̈ܐܐ ܗܿܐ ܚܦܝܼܛܝܢ ܠܡܣܩ ܠܗ. ܘܠܡܼܚܙܐ ܘܠܡܕܥ ܕܐܝܠܝܢ ܐܝܼܬ ܒܗ. ܗ̄ ܐܝܼܠ̈ܢܐ ܕܟܠܓܢܣ. ܦܐܪ̈ܐ ܘܐܒ̈ܒܐ ܡܫܚܠ̈ܦܐ. ܟܐܦ̈ܐ ܘܐܪ̈ܥܬܐ ܘܢܦ̈ܩܐ ܘܓܘܼܫ̈ܡܐ ܣܿܓܝ̈ܐܐ. ܕܐܝܟ ܕܗܒܐ ܘܣܐܡܐ ܘܢܚܫܐ ܘܦܪܙܠܐ. ܘܐܒܪܐ ܘܐܢܟܐ. ܘܟ݀ܠܗܝܢ ܕܡܼܢ ܐܪܥܐ. ܡܒܘܼ̈ܥܐ ܘܥܝ̈ܢܬܐ ܘܪ̈ܨܝܢܐ ܘܫܚܼ̈ܠܐ ܕܡܝ̈ܐ. ܡܪ̈ܓܐ ܡܦ̈ܬܟܐ ܘܥܣܼܒܐ ܘܥܡܝܼܪܐ ܕܟܿܠ ܓܢܣ. ܚܝ̈ܘܬܐ ܘܒܥܝܼܪ̈ܐ ܘܟܿܠ ܕܪܚܿܫ. ܦܪܚܬܐ ܘܥܘܦܐ ܘܛܝܪܐ ܘܟ݀ܠ ܕܦܿܪܚ. ܥܡ ܓܢ̈ܣܐ ܘܐܕ̈ܫܐ ܣܿܓܝ̈ܐܐ. ܘܟ݀ܠܡܐ ܕܪܡ ܘܡܥܠܝ܆ ܬܘܼܒ ܫܦܝܼܪܝܢ ܘܪܓܝܓܝܢ ܫܘܼܚܠ̈ܦܐ ܕܒܗ ܡܼܢ ܗܿܠܝܢ ܕܒܫܦ̈ܘܼܠܐ ܘܡܬܢ̈ܬܐ ܘܟܢܼܦ̈ܬܐ. ܘܗܿܠܝܢ ܒܢܝ̈ܢܫܐ܆ ܗܿܐ ܝܿܨܦܝܢ ܘܡܗܠܟܝܢ ܟܿܠܗܘܿܢ ܕܐܢ ܡܼܨܝܐ ܠܪܝܫܗ ܕܛܘܼܪܐ ܗܿܘ ܢܬܼܥܠܘܢ. ܘܟܿܠܚܕ ܐܝܟ ܚܝܠܗ ܘܡܼܬܡܨܝܢܘܼܬܐ ܕܟܝܿܢܗ ܡܗܠܟ ܘܡܬܼܥܠܐ. ܐܝܼܬ ܡܢܼܗܘܢ ܕܣܟ ܠܐ ܐܬܡܨܝܼܘ ܠܡܬܼܩܪܘ ܘܠܡܼܡܛܐ ܠܫܦ̈ܘܼܠܘܗܝ ܕܛܘܼܪܐ ܗܿܘ. ܐܠܐ ܐܡܚܼܠܘ ܘܐܫܬܦܼܠܘ. ܘܩܘܝܼܘ ܐܝܟܐ ܕܐܬܼܡܨܝܼܘ ܠܡܬܼܡܢܥܘܼ. ܐܚܪ̈ܢܐ ܐܬܚܝܠܘ ܘܣܼܠܩܘ ܩܠܝܼܠ ܒܫܦ̈ܘܠܘܗܝ. [ܐܚܪ̈ܢܐ ܬܘܒ ܠܥܠ. ܘܐܚܪ̈ܢܐ ܕܝܬܝܪ ܡܼܢ ܗܿܠܝܢ.] ܐܚܪ̈ܢܐ ܡܛܼܘ ܠܟܢܼܦ̈ܬܐ. ܐܚܪ̈ܢܐ ܠܡܬܢ̈ܬܐ. ܐܚܪ̈ܢܐ ܬܘܼܒ ܐܬܚܝܠܘ ܘܐܬܥܠܝܼܘ. ܘܐܚܪ̈ܢܐ ܒܝܕ ܚܝܠܐ ܪܒܐ ܘܡܬܼܡܨܝܢܘܼܬܐ ܕܩܿܢܼܝܢ ܗܘܼܘ ܬܘܼܒ ܝܬܝܪ ܡܼܢ ܗܿܠܝܢ. ܟܕ ܠܣܟܐ ܕܪܘܡܗ ܕܛܘܼܪܐ ܠܝܬ



Page 150



ܡܿܢ ܕܐܬܡܨܝܼ ܠܡܬܼܥܠܝܘܼ܆ ܐܦܠܐ ܠܟܿܠܗ ܛܘܼܪܐ ܠܡܚܼܕܪ ܘܠܡܼܬܟܪܟܘ܆ ܡܛ݀ܠ ܡܥܠܝܘܼܬܗ ܘܪܒܘܼܬܗ. ܘܟ݀ܠ ܚܕ ܐܝܠܝܢ ܕܚܙܼܐ ܘܐܫܼܬܪܪ ܡܫܘܕܥ ܚܬܝܼܬܐ. ܘܐܚܪ̈ܢܝܬܐ ܕܡܼܢ ܐ̱ܚܪ̈ܢܐ ܫܡܼܥ. ܝܿܠܦ ܘܡܩܒܠ. ܒܪܡ ܠܘ ܐܝܟ ܗܿܠܝܢ ܕܒܩܢܘܼܡܗ ܚܙܼܐ ܘܓܫ ܘܐܫܼܬܪܪ ܡܼܨܝܐ ܠܗ ܕܢܕܥ. ܗܿܟܢ ܐܝܬܝܗܘܢ ܛܟܼܣ̈ܐ ܕܥܠ ܝܼܕܥܬܐ ܕܚܕ ܐܠܗܐ. ܕܐܦܢ ܚܕ ܗܼܘ ܐܠܐ ܟܿܠ ܚܕ ܐܝܟ ܡܬܼܡܨܝܢܘܼܬܐ ܕܝܼܕܥܬܗ ܡܕܪܟ ܘܝ݀ܕܥ ܘܡܣܼܬܟܠ. ܟܕ ܟ݀ܠ ܥܡܐ ܠܦܘܼܬ ܛܟܼܣܐ ܕܕܘܼܒܪܗ ܘܕܪܫܗ ܘܥܢܝܿܢܗ ܘܥܝܿܕ̈ܘܗܝ ܡܬܡܛܐ ܘܡܬܼܚܟܡ ܒܝܼܕܥܬܐ ܕܫܪܪܐ ܥܠ ܐܠܗܐ. ܘܛܘܼܪ̈ܝܐ ܡܿܢ ܘܡܕܒܪ̈ܝܐ ܘܦܩ̈ܥܝܐ ܘܪ̈ܥܝܼܝܼ ܒܩܪ̈ܐ ܘܥܢ̈ܬܐ ܘܪ̈ܡܟܐ. ܐܟܙܢܐ ܕܥܪ̈ܒܝܐ ܘܩܪ̈ܕܘܝܐ ܘܬܘܼܪ̈ܟܝܐ܆ ܕܟܿܠܗ ܙܒܢܗܘܢ ܒܥܝܼܪܐܝܬ ܐܝܟ ܒܥܝܼܪܐ ܕܩܿܢܝܢ ܡܬܼܗܦܟܝܢ ܘܡܼܬܕܒܪܝܢ. ܘܐ̱ܚܪ̈ܢܐ ܥ݀ܡܪ̈ܝ ܩܘܼܪ̈ܝܐ ܦܿܠ̈ܚܝ ܐܪ̈ܥܬܐ. ܘܬܝܼܫ̈ܝ ܒܦܘܼܠ̈ܚܢܐ ܕܙܪ̈ܥܐ ܘܢܼܨܒ̈ܬܐ܆ ܕܟܿܠܗ ܗܘܼܦܟܗܘܿܢ ܥܦܪܢܝܐ ܗܿܘ ܘܗܘܼܠܢܝܐ ܐܝܟ ܥܦܪܐ ܕܠܗ ܦܿܠܚܝܢ ܗܘܼܘ ܘܒܗ ܐܡܝܼܢܝܢ. ܘܐ̱ܚܪ̈ܢܐ ܐܣܛܪ̈ܛܝܘܛܐ ܘܦ̈ܠܚܐ ܕܟܿܠ ܛܟܼܣܝܢ. ܘܐܡܝܼܢ̈ܝ ܒܩܪ̈ܒܐ ܘܩܐܪ̈ܣܐ ܘܟܿܠ ܬܟܬܘܼܫ̈ܝܢ܆ ܥܡ ܟܿܠܗܘܿܢ ܛܟܼܣ̈ܐ ܘܥܡܘܼܪ̈ܐ ܕܥ݀ܠܡܐ ܗܿܢܐ. ܕܟ݀ܠܚܕ ܡܼܢ ܗܿܠܝܢ ܣܿܓܝܼ ܡܫܚܠܐ ܝܼܕܥܬܗ ܡܼܢ ܕܐܚܪ̈ܢܐ. ܐܘܿ ܡܼܢ ܡܘܙܓܐ ܘܟܝܿܢܗ. ܐܘܿ ܡܼܢ ܐܐܪ ܘܟܝܿܢܗ ܕܐܬܪܐ ܕܥܿܡܪ ܒܗ. ܐܘܿ ܡܼܢ ܐܡܢܐ ܕܐܘܼܡܢܘܼܬܐ. ܐܘܿ ܡܼܢ ܥܢܝܿܢܐ ܘܕܪܫܐ ܕܐܡܝܼܢ ܒܗ. ܐܘܿ ܡܼܢ ܝܘܼܠܦܢܐ ܕܡܒܪܒܿܝ ܘܡܥܝܕ ܡܼܢ ܫܒܪܘܼܬܗ. ܘܗܟܘܬ݀ ܒܙܢܝ̈ܐ ܣܿܓܝ̈ܐܐ ܘܫܘܚܠ̈ܦܐ ܕܠܐ ܡܼܢܝܢ ܐܝܼܬܝܗܿ ܝܕܥܬܐ ܒܒܢܝ̈ܢܫܐ. ܘܒܚܕ ܒܪܢܫܐ ܗܿܟܘܬ݀ ܫܘܼܚܠ̈ܦܐ ܣܿܓܝ̈ܐܐ ܓܕܿܫܝܢ. ܥܡ ܬܪܒܝܼܬܐ ܕܩܘܡܬܗ ܘܝܨܝܼܦܘܼܬܗ ܘܕܘܼܒܪܗ ܘܥܢܝ̈ܢܘܗܝ. ܘܫܘܼܚܠܦܐ ܕܥܝܿܕ̈ܘܗܝ. ܐܟܡܐ ܕܠܐ ܕܡ̈ܝܢ ܦܪ̈ܨܘܦܐ ܕܒܢܝ̈ܢܫܐ ܠܚܕܕ̈ܐ. ܗܟܘܬ݀ ܐܦܠܐ ܕܝܼܠ̈ܝܬܗܘܢ܆ ܐܦܠܐ ܚܘܼܫ̈ܒܝܗܘܢ. ܐܦܠܐ ܝܕܥ̈ܬܗܘܢ. ܟܕ ܗܼܝ ܝܼܕܥܬܐ ܕܫܪܪܐ ܚܕܐ ܗܿܝ ܒܟܝܿܢܗ ܘܚܕ ܗܼܘ ܐܠܗܐ ܘܚܕ ܗܼܘ ܟܝܿܢܗ ܘܚܕ ܗܼܘ ܚܝܠܗ. ܘܟܿܠܗܝܢ ܝܕܥ̈ܬܐ ܣܿܗܕ̈ܢ ܠܫܪܪܗ ܐܟܡܐ ܕܚܕ ܗܼܘ ܫܡܼܫܐ ܘܢܘܼܗܪܗ ܘܟܝܿܢܗ ܘܡܥܒܕܢܘܼܬܗ. ܐܠܐ ܟܿܠܚܕ ܐܝܟ ܚܝܠܐ ܘܚܠܝܼܡܘܼܬܐ ܕܚܙܬܗ ܘܟܝܿܢܐܬ ܕܡܘܙܓܗ ܡܼܬܚܫܚ ܒܗ. ܘܟܿܠܗܘܿܢ ܣܿܗܕܝܢ ܕܚܕ ܗܼܘ ܢܘܼܗܪܗ ܘܟܝܿܢܗ.. ܘܒܗܿܠܝܢ ܫܠܡ ܩܦܠܐܘܢ ܕܚ̄ ܒܝܕ ܐܠܗܐ ܕܚܝܠ ܀ ܀ ܀

ܩܦܠܐܘܢ ܕܬܫܥܐ ܥܡ ܐܠܗܐ ܕܡܚܟܡ. ܥܠܗܿܝ ܕܐܢ ܗܼܝ ܡܫܼܬܚܠܦܐ ܗ̄ ܝܕܥܬܐ ܕܥܠ ܐܠܗܐ ܠܘܬ݀ ܟܠ ܕܐܡܝܼܪܝܢ ܐܘܿ ܠܘܬܗܘܢ ܘܡܼܢܗܘܢ ܐܝܼܬܘܗܝ ܫܘܼܚܠܦܐ ܐܟܙܢܐ ܕܚܕ ܗܼܘ ܟܝܼܢܗ ܘܛܥܡܗ ܕܠܚܡܐ ܘܡܝ̈ܐ ܘܕܒܼܫܐ ܘܫܪܟܐ ܕܡܐܟ̈ܠܬܐ ܘܛܥܘܡ̈ܐ. ܐܠܐ ܟܿܠ ܒܪܢܫܐ ܛܥܡܐ [ܡܫܚܠܦܐ ܢ݀ܣܒ ܡܢܗܘܢ ܘܬܘܪܣܝܐ] ܡܫܚܠܦܐ.



Page 151



ܟܿܠܚܕ ܐܝܟ ܟܝܿܢܐ ܕܡܘܙܓܗ. ܘܐܝܟ ܟܘܼ̈ܡܘܼ ܐܘܟܝܼܬ ܚܠܼ̈ܛܐ ܕܡܥܒܕܝܢ ܒܗ. ܘܠܦܘܼܬ݀ ܟܘܼܪ̈ܗܢܗ ܘܚܘܼܠܡܢܗ. ܡܐܠܠܘܢ ܘܡܫܘܼܚܬܐ ܕܩܘܡܬܗ. ܗܟܘܬ݀ ܐܦ ܝܕܥܬܐ ܕܥܠ ܐܠܗܐ ܘܫܪܪܗ. ܚܕܐ ܗܿܝ ܒܟܝܿܢܗܿ ܘܒܛܟܣܗܿ. ܐܠܐ ܟܿܠܚܕ ܡܼܢܢ ܠܦܘܼܬ ܕܘܼܒܪ̈ܘ̄ ܘܕܟܝܘܼܬ ܠܒܗ ܘܫܦܝܘܼܬ ܗܘܢܗ ܘܙܗܝܘܼܬ ܚܘܼܫܒ̈ܘܗܝ܆ ܡܕܪܟ ܘܝ݀ܕܥ ܘܡܣܬܿܟܠ. ܐܦ ܛ݀ܥܡ ܘܡܼܬܗܢܐ ܘܡܬܼܒܣܡ. ܘܐܝܟ ܬܘܼܪܣܝܐ ܡܬܼܚܟܡ ܒܗܿ ܘܡܬܼܥܠܡ ܘܡܬܝܬܪ. ܘܗܿܠܝܢ ܟܿܠܗܘܢ ܫܘܼܚܠ̈ܦܐ܆ ܘܕܪ̈ܓܐ ܘܡܘܼܫܚ̈ܬܐ ܘܣܘܼܟ̈ܠܐ ܘܡܚܫ̈ܒܬܐ ܘܪ̈ܥܝܢܐ ܣܿܓܝ̈ܐܐ ܘܡܦ̈ܬܟܐ ܕܥܠ ܐܠܗܐ. ܡܛ݀ܠ ܪܒܘܼܬܗ ܘܠܐ ܡܣܼܬܝܟܢܘܼܬܗ ܘܠܐ ܡܬܼܕܪܟܢܘܼܬܗ ܐܝܼܬܝܗܝܢ. ܘܐܦܢ ܐܝܼܬܝܗܘܢ ܗܘܼܘ ܚܝ̈ܘܗܝ ܕܒܪܢܫܐ ܐܿܠܦ ܐ̈ܠܦܝܢ ܕܫܢ̈ܝܐ ܒܥܿܠܡܐ ܗܿܢܐ ܘܒܗܿܘ ܕܥܬܝܼܕ ܝܼܕܝܼܥܐ ܕܠܝܬ ܫܘܼܠܡܐ ܠܚ̈ܝܐ ܕܬܡܿܢ. ܒܟܿܠܗܘܢ ܗܿܠܝܢ ܡܬܼܚ̈ܐ ܘܙ̈ܒܢܐ ܐܪ̈ܝܼܟܐ ܠܐ ܡܨܝܐ ܕܢܡܼܛܐ ܐ̱ܢܫ ܠܣܟܐ ܘܫܘܼܡܠܝܐ ܕܝܼܕܥܬܐ ܘܡܕܪܟܢܘܼܬܐ ܕܥܠ ܟܝܿܢܐ ܡܫܒܚܐ ܕܐܝܼܬܘܼܬܐ ܡܬܘܼܡܝܬܐ ܡܪܬ݀ ܟܿܠ ܥܠ̈ܡܝܢ. ܐܦܠܐ ܟܝܢܗܘܿܢ ܫܦܝܐ ܘܪܘܼܚܢܝܐ ܕܚܝܠ̈ܘܬܐ ܫܡ̈ܝܢܐ. ܟܕ ܒܟܿܠܗܘܿܢ ܡܣܩ̈ܢܐ ܘܡܼܬܥܠܝܢܘܼ̄ ܕܒܝܕܥܬܐ ܗܿܕܐ. ܒܘܣܡܐ ܓܡܝܼܪܐ ܡܫܼܟܚ ܐܢܫ. ܘܛܘܼܒܬܢܘܼܬܐ ܡܥܠܝܬܐ. ܘܚܕܘܼܬܐ ܡܫܡܠܝܬܐ ܕܠܐ ܡܣܒܪ ܕܐܝܼܬ ܬܘܼܒ ܡܕܡ ܕܡܝܬܪ ܡܼܢ ܗܿܘ ܛܟܣܼܐ ܕܩܿܐܡ ܒܗ. ܥܕܡܐ ܕܗܝܼ ܝܕܥܬܐ ܕܐܝܼܬܘܼܬܐ ܡܐܠܠܘܢ ܗܝܼ ܡܪܘܬܐ ܐܠܗܿܝܬܐ ܡܥܠܝܐ ܘܡܣܩܐ ܠܗ ܠܪܘܡܐ ܐ̱ܚܪܢܐ ܬܘܼܒ ܫܒܝܼܚܐ ܘܡܥܠܝܐ. ܒܕܐܝܟ ܗܿܢܐ ܛܟܼܣܐ ܘܕܘܼܒܪܐ ܘܦܘܼܠܚܢܐ ܪܘܼܚܢܝܐ ܨܿܒܐ ܐܠܗܐ ܕܢܗܼܘܐ ܟܿܠܗ ܓܢܼܣܐ ܕܡܠ̈ܝܼܠܐ. ܐܝܟܢܐ ܕܢܫܬܘܐ ܠܗܿܝ ܛܘܼܒܬܢܘܼܬܐ ܫܒܝܼܚܬܐ ܘܪܒܬܐ ܘܠܐ ܡܬܡܫܚܢܝܬܐ. ܥܘܼܬܪܐ ܪܒܐ ܩܢܐܼ ܗܿܢܐ ܡܪܐ ܛܒܐ ܕܝܼܠܢ ܘܐܠܝܼܨ ܣܿܓܝܼ ܕܢܒܕܪܝܼܘܗܝ ܘܢܥܬܪ ܒܗܿ ܟܿܠܗܝܢ ܒܪ̈ܝܬܗܿ. ܡܢܐ ܡܗܢܐ ܥܘܼܬܪܐ ܕܟܿܫܐܼ ܘܡܛܫܝ. ܘܡܘܿܢ ܡܥܕܪܐ ܡܠܟܘܼܬܐ ܕܡܣܬܪܐ ܘܡܛܫܝܐ ܘܠܝܬ ܕܪܓܝܫ ܒܗܿ. ܟܿܠܗ ܥܘܼܬܪܐ ܘܡܠܟܘܼܬܐ ܘܒܘܼܣ̈ܡܐ ܘܓܐܘ̈ܬܐ ܕܐܝܬ ܠܗ ܠܡܪܐ ܛܒܿܐ ܘܥܬܝܼܪܐ ܘܚܟܝܼܡ ܒܟܿܠ. ܘܡܪܚܡܢܐ ܘܫܦܝܼܥ ܒܪ̈ܚܼܡܐ ܟܝܿܢܐܝܬ ܘܐܘܼܣܝܐܝܬ܆ ܡܛ݀ܠ ܓܢܼܣܐ ܕܡܠ̈ܝܼܠܐ ܐܝܼܬܘ̄ ܘܢܛܝܼܪ܆ ܘܠܘ ܡܛ݀ܠ ܬܘܼܒ ܡܕܡ ܕܗܼܘ ܠܐ ܣܢܝܼܩ ܥܠܘܗܝ. ܡܛ݀ܠ ܕܫܦܝܼܥ ܒܝܬ ܓܙܗ ܘܣܟ ܠܐ ܚܿܣܪ. ܝܬܝܼܪ ܡܼܢ ܝܡܐ ܠܐ ܡܣܼܬܝܟܢܐ ܘܪܕܝܐ ܕܢܗܪ̈ܘܬܐ ܕܠܐ ܒ݀ܛܠ. ܘܠܝܬ ܠܗ ܬܘܼܒ ܝܪ̈ܬܐ ܘܒܢ̈ܝܐ ܣܼܛܪ ܡܼܢ ܡܠ̈ܝܼܠܐ. ܘܝܗܒܗ ܠܟܿܠܗ ܦܘܼܩܕܢܐ ܘܨܒܝܿܢܐ ܠܚܐܪܘܬܗܘܢ ܕܐܢ ܨ݀ܒܝܢ ܥ݀ܬܪܝܢ ܘܝ݀ܪܒܝܢ ܘܥܐܠܝܼܢ ܘܡܬܼܓܘܝܢ ܘܣ݀ܠܩܝܢ ܘܡܼܬܥܠܝܢ ܘܚܕܝܢ ܘܡܬܼܒܣܡܝܢ ܒܡܠܟܘܼܬܗ ܡܬܘܼܡܝܬܐ ܘܡܪܢܝܬܐ. ܘܐܢ ܡܬܓܠܙܝܢ ܘܡܼܬܢܟܪܝܢ ܡܼܢ ܗܿܠܝܢ ܛܘܼܒ̈ܐ ܠܐ ܡܘܦ̈ܝܢܐ ܡܼܢ ܕܝܼܠܗܘܢ ܐܝܬܝܗܿ ܡܗܡܝܢܘܼܬܐ ܘܡܒܣܝܢܘܼܬܐ. ܡܕܝܢ ܢ݀ܬܟܫܪ ܐܚ̈ܝ ܘܢܬܚܦܛ ܩܠܝܼܠ ܙܒܢܐ. ܕܢ݀ܐܙܠ ܢ݀ܥܡܪ ܘܢܡܠܟ ܘܢ݀ܚܕܐ ܘܢ݀ܬܒܣܡ ܠܥܿܠܡܥܿܠܡܝܢ܆ ܥܡ ܗܿܢܐ ܡܪܐ ܛܒܿܐ ܘܒܣܝܼܡܐ



Page 152



ܘܡܪܚܡܢܐ܆ ܠܗ ܢܣܩ ܫܘܼܒܚܐ ܠܟܿܠܗܘܢ ܕܪ̈ܝ ܥܠ̈ܡܐ ܐܡܝܢ܀ ܘܒܗܿܠܝܢ ܫܠܡ ܩܦܠܐܘܢ ܕܬܫܥܐ ܒܝܕ ܐܠܗܐ ܕܚܝܠ ܘܥܕܪ ܀ ܀ ܀ ܫܠܡ ܡܐܡܪܐ ܕܓ̄ ܕܥܠ ܝܕܥܬܐ ܕܫܪܪܐ ܕܐܣܼܬܝܟܘ ܒܗ ܩܦ̈ܠܐܐ ܬܫܥܐ. ܕܥܠ ܒܪܝܬܗ ܕܒܪܢܫܐ ܘܟܝܿܢܗ ܘܛܟܣܼܗ ܘܝܕܥܬܗ. ܘܬܐܘܠܓܝܐ ܕܥܠ ܝܼܕܥܬܐ ܕܐܠܗܝ̈ܬܐ ܘܛܟܣܐ ܕܝܕܥܬܗ܀܀



ܬܘܼܒ ܡܐܡܪܐ ܕܐܪܒܥܐ ܕܥܠ ܝܼܕܥܬܐ ܕܫܪܪܐ ܕܒܗ ܡܡܠܠ ܥܠ ܣܦܪܐ ܘܟܬܒܐ ܘܥܠ ܗܘܿܝܗ ܕܗܿܢ ܥܿܠܡܐ ܘܪܘܟܒܐ ܕܐܣܛܘܼܟܣ̈ܘܗܝ ܕܐܝܬ ܒܗ ܩܦ̈ܠܐܐ ܚܡܫܐ ܩܦܠܐܘܢ ܩܕܡܝܐ. ܥܠܗܿܝ ܕܐܢ ܫܪܝܼܪ ܘܡܘܬܪ ܘܚܿܫܚ ܟܬܒܐ ܘܣܼܦܪܐ ܕܐܬܼܟܬܒܘ ܒܥܿܠܡܐ ܩܕܡ ܨܠܘܬܐ ܒܪܝܼܟ ܐܢܬ ܡܠܦܢܢ ܚܟܝܼܡܐ. ܘܡܫܒܚ ܫܡܟ ܐܠܗܐ ܛܒܿܐ ܘܡܪܚܡܢܐ ܘܣܿܓܝܼ ܛܝܒܘ̈ܬܐ. ܡܘܕܝܢܢ ܠܡܪܘܬܟ. ܣܿܓܕܝܢܢ ܠܐܠܗܘܼܬܟ. ܡܪܡܪܡܝܼܢܢ ܠܐܝܼܬܘܼܬܟ. ܡܩܠܣܝܼܢܢ ܠܡܪܚܡܢܘܼܬܟ. ܡܟܪܙܝܼܢܢ ܠܫܦܝܼܥܘܼܬ ܚܘܼܒܟ. ܘܪܚܡܼܬܟ ܕܠܘܬ݀ ܫܝܼܛܘܼܬܢ. ܕܟܡܐ ܐܘܪܒܼܬ ܘܝܩܪܬ ܠܟܝܿܢܢ. ܟܡܐ ܐܥܬܼܪܬ ܡܣܟܢܘܬܢ. ܟܡܐ ܚܟܡܼܬ ܗܕܝܘܼܛܘܼܬܢ. ܥܕܡܐ ܠܐܝܟܐ ܕܐܝܟ ܣܿܦܪܐ ܡܠܦ ܛܠܝ̈ܐ ܘܪܕܐ ܫܒܪ̈ܐ ܐܬܬܚܬܝܼܬ ܘܐܬܒܼܛܠ ܠܟ ܥܠ ܝܨܝܼܦܘܬܐ ܕܬܪܒܝܼܬܢ ܘܒܬܪ ܕܒܼܪܝܬ ܠܟܝܿܢܢ ܘܐܥܼܬܪܬܝܗܝ ܒܫܘܼܟ̈ܢܝܟ ܐܠܗ̈ܝܐ ܘܡܘܗ̈ܒܬܐ ܠܐ ܡܬܼܡܣ̈ܟܢܢܝܬܐ ܕܛܝܒܘܼܬܟ. ܬܘܼܒ ܐܠܦܼܬ ܠܢ ܣܦܼܪܐ ܘܗܓܼܝܢܐ ܕܒܗ ܢܬܼܚܟܡ. ܘܢܿܩܪܐ ܒܕܝܐܬܝܩܝ ܕܟܬܼܒܬ ܠܢ. ܘܢܕܥ ܠܟܡܝܘܼܬܐ ܕܥܘܬܪ̈ܐ ܘܓܙ̈ܐ ܘܝܪ̈ܬܘܼܬܐ ܕܫܟܼܢܬ ܠܢ. ܘܠܡܕܝܼܢܬ݀ ܡܠܟܘܼܬܐ ܘܐܪܥܐ ܕܚܝ̈ܐ. ܘܓܢܬ݀ ܛܘܼܒ̈ܐ ܕܐܘܪܬܬ ܠܢ. ܡܢܘܼ ܡܫܼ̣ܚ ܕܢܣܝܟ ܬܫܒܚ̈ܬܟ. ܡܢܘܼ ܡܘܦܐ ܕܢܘܕܐ ܠܟ. ܡܢܘܼ ܡܿܨܐܼ ܕܢܬܢܐ ܛܝܒܘ̈ܬܟ. ܒܪܝܼܟ ܐܢܬ ܡܪܐ ܛܒܿܐ ܚܟܝܼܡ ܒܟܿܠ ܘܡܥܬܪ ܟܿܠ. ܒܪܝܼܟ ܐܢܬ ܘܒܪܝܼܟ ܐܝܼܩܪܟ. ܘܡܒܪܟ ܘܡܫܒܚ ܫܡܟ ܠܥܿܠܡܥܿܠܡܝܢܐܡܝܢ܀ ܐܟܙܢܐ ܕܣܡܝܐ ܓܠܝܼܙ ܡܼܢ ܢܘܼܗܪܐ܆ ܘܒܝܕ ܗܕܐ ܛܠܝܼܡ ܡܼܢ ܒܘܼܣܡܐ ܕܒܫܘܦܪܐ ܕܒܪ̈ܝܬܐ. ܗܟܘܬ݀ ܐܝܼܬܘܗܝ ܗܘܼܐ ܓܢܼܣܐ ܕܒܢܝ̈ܢܫܐ ܡܠ̈ܝܼܠܐ ܐܼܘܼ ܠܐ ܐܬܼܝܗܒܬ݀ ܠܗ ܝܕܥܬܐ ܘܫܟܚܬܐ ܕܣܦܼܪܐ ܘܟܬܒܐ. ܫܘܟܢܐ ܗܿܘ ܪܒܐ ܕܠܐ ܡܬܡܠܠ. ܘܡܘܗܒܬܐ ܗܿ، ܡܥܠܝܬܐ ܘܡܪܢܝܬܐ. ܬܪ̈ܝܢ ܦܕܐܓܘ̈ܓܐ ܘܡܠ̈ܦܢܐ ܐܩܝܼܡ ܠܢ ܡܪܐ ܛܒܿܐ ܕܒܛܝܼܠ ܠܗ ܥܠ ܚܝ̈ܝܢ ܘܨ݀ܒܐ ܒܛܒ̈ܬܢ. ܚܕ ܟܝܿܢܐ ܡܪܢܝܐ. ܘܐܚܪܢܐ ܡܕܥܐ ܒܟܝܿܢܐ. ܐܬܚܟܡ ܕܢܥܼܒܕ ܠܗ ܣܼܦܪ ܥܘܼܗܕ̈ܢܐ ܘܢܪܫܘܼܡ ܒܗܘܢ ܣܘܼܥܪ̈ܢܐ ܘܫܪ̈ܒܐ ܘܕܘܼܒܪ̈ܐ ܐܠܗ̈ܝܐ. ܘܬܗܼܪ̈ܐ ܘܬܕܡܪ̈ܬܐ ܐܝܟ ܐܬܘ̈ܬܐ ܕܟܬܝܼܒܬܐ. ܕܒܗܘܢ ܢܬܼܗܓܐ ܟܿܠܗ ܓܢܼܣܐ ܕܡܠ̈ܝܼܠܐ ܡܪ̈ܟܒܐ ܘܢܼܕܥ ܘܢܼܬܥܗܕ ܘܢܫܼܡܥ ܘܢܐܠܦ ܠܐܝܠܝܢ ܕܡܼܢ ܥ݀ܠܡ. ܘܢܪܫܘܡ ܬܘܼܒ ܗܼܘ ܘܢܘܕܥ ܠܕܒܬܪܟܢ ܩܿܝܡܝܢ ܥܕܡܐ ܠܥܿܠܡܥܿܠܡܝܢ. ܫܪܝܪܐܝܬ ܕܡܘܗܒܬܐ ܗܿܘ ܪܒܬܐ



Page 153



ܣܦܼܪܐ ܘܟܬܒܐ ܠܡܠ̈ܝܼܠܐ ܕܒܗ ܡܣܝ̈ܟܢ ܟܿܠܗܝܢ ܛܒ̈ܬܐ ܕܐܬܝܼܗ̈ܒܝ ܠܗܘܿܢ ܡܼܢ ܒܪܘܝܗܘܢ. ܟܕ ܐܬܒܩܝܼ ܘܩܼܪܐ ܡܕܥܐ ܒܟܝܿܢܐ ܕܗܘ̈ܝܐ. ܐܫܟܼܚ ܠܗ ܒܝܬ ܓܙܐ ܠܣܦܼܪܐ ܕܢܚܼܡܘܠ ܒܗ ܣܝܼܡ̈ܬܗ. ܘܢܛܪ ܒܗ ܓܘܼܥ̈ܠܢܘܗܝ. ܚܣܼܢܐ ܗܿܘ ܬܩܝܼܦܐ ܘܒܝܬ ܓܙܐ ܡܗܝܡ̄. ܕܟܿܠܡܐ ܕܬܼܚܡܘܠ ܒܗ ܢܛܪܗ ܒܙܗܝܼܪܘܬܐ ܥܕܠܐ ܠܥܿܠܡ. ܘܥܡܗ ܒܐܡܝܼܢܘܼܬܐ ܘܚܦܝܼܛܘܼܬܐ܆ ܟܿܠ ܥܘܼܬܪܐ ܘܐܕܫܐ ܛܒܿܐ ܘܝܩܝܼܪܐ ܘܡܘܬܪܢܐ ܘܡܥܕܪܢܐ ܘܫܒܝܼܚܐ ܕܐܫܟܚ ܡܕܥܐ ܒܟܝܿܢܐ܆ ܚܡܠܗ ܘܢܛܪܗ ܒܝܬ ܓܙܐ ܕܣܦܼܪܐ ܕܢܗܼܘܐ ܠܚܫܚܬܐ ܕܬܘܼܪܣܝܐ ܪܘܼܚܢܝܐ ܠܕܪ̈ܐ ܘܫܪ̈ܒܬܐ ܕܡܼܢ ܒܬܪܟܢ. ܘܟܕ ܐܬܼܘ ܛܘܼܗ̈ܡܐ ܕܥܡ̈ܡܐ ܘܓ̈ܢܣ̈ܐ ܘܠܫ̈ܢܐ ܕܩܡܼܘ ܒܒܪܝܼܬܐ܆ ܐܫܟܼܚܘ ܥܘܼܬܪܐ ܪܒܐ ܒܝܬ ܓܙ̈ܘܗܝ ܢܛܝܼܪ̈ܐ ܕܣܦܼܪܐ ܘܟܬܒܐ. ܘܥܬܼܪܘ ܡܢܗ ܥܘܼܬܪܐ ܠܐ ܡܘܦܝܢܐ ܘܠܐ ܡܬܚܠܨܢܐ. ܘܝܿܒܠ ܚܕ ܠܚܕ. ܘܐܥܼܬܪ ܚܕ ܠܚܕ. ܥܕܡܐ ܕܐܫܼܬܪܬܚܘ ܟܿܠܗܘܿܢ ܡܠ̈ܝܼܠܐ ܡܼܢ ܒܝܬ ܓܙܐ ܪܒܐ ܕܣܼܦܪܐ ܡܼܢ ܐܝܠܝܢ ܕܐܫܟܼܚܘ ܒܟܝܿܢܐ. ܒܝܕ ܡܨܥܝܘܼܬܐ ܕܝܼܕܥܬܐ ܘܡܠܝܼܠܘܼܬܐ. ܐܠܘܼ ܠܐ ܕܣܦܼܪܐ܆ ܣܿܡܐܼ ܗܘܼܐ ܓܢܼܣܢ ܡܼܢ ܢܘܼܗܪܐ ܕܫܪܪܐ. ܘܓܠܝܼܙ ܗܘܼܐ ܡܼܢ ܝܼܕܥܬܐ ܕܐܠܗܐ. ܘܡܢܟܪܝ ܗܘܼܐ ܠܟܿܠܗܝܢ ܛܒ̈ܬܐ ܪ̈ܘܼܚܢܝܬܐ. ܘܐܝܟ ܕܒܚܫܘܼܟܐ ܪܕܐ ܗܘܼܐ ܒܬܘܫܐ ܘܠܐ ܝ݀ܕܥ ܗܘܼܐ ܡܼܢ ܐܝܟܐ ܫܪܝ ܘܠܐ ܐܝܟܢ ܪܕܐ ܐܦܠܐ ܕܐܝܟܢ ܗܿܘܐ ܫܘܼܠܡܗ. ܘܐܝܟ ܐܝܼܬܝܐ ܕܡܼܢ ܢܦܫܗ ܡܣܼܬܒܪ ܗܘܼܐ ܠܗ. ܗܿܢܐ ܟܿܠ܆ ܐܝܟ ܐܛܘܡܛܘܢ. ܐܠܐ ܣܦܼܪܐ ܗܘܼܐ ܠܢ ܡܥܕܗܕܢܐ ܘܡܠܦܢܐ ܘܡܚܟܡܢܐ ܘܡܗܕܝܢܐ ܠܘܬ݀ ܝܼܕܥܬܐ ܕܫܪܪܐ. ܐܘܟܝܼܬ ܠܘܬ݀ ܗܿܝ ܕܢܕܥ ܠܐܠܗܐ. ܐܠܐ ܡܣܒܪ ܗܘܼܐ ܟܿܠܢܫ ܕܐܒܘܼ̄ ܗܿܘ ܕܐܘܠܕܗ ܗܘܼ ܐܝܼܬܘܗܝ ܐܠܗܐ ܕܥܒܼܕܗ. ܘܠܐ ܣܟ ܝܿܕܥ ܗܘܼܐ ܐ̱ܢܫ ܐܝܟܢ ܐܬܼܒܪܝܼܘ ܘܐܬܼܩܝܡܘ ܥܠ̈ܡܐ. ܐܦܠܐ ܕܐܝܠܝܢ ܕܓܕ̈ܫܝ ܒܥܿܠܡܐ ܘܐܝܟܢ ܐܬܼܝܒܠܘ ܕܪ̈ܐ ܘܥܒܼܪܘ ܛܘܼܗ̈ܡܐ. ܘܐܝܟܢ ܩܡܼܘ ܡܠ̈ܟܐ ܘܫ̈ܠܝܼܛܢܐ. ܘܐܝܟܢ ܐܬܗܝܡܼܢܘ ܬܘܕ̈ܝܬܐ. ܘܐܦܠܐ ܡܢܐ ܥܬܝܼܕ ܕܢܗܘܼܐ. ܘܠܐ ܡܬܦܪܫܝܢ ܗܘܼܘ ܙܒ̈ܢܐ ܘܥܕ̈ܢܐ. ܘܠܐ ܡܬܝܕܥܝܢ ܗܘܼܘ ܫܢ̱ܬܐ ܘܫܘܚܠ̈ܦܝܗܿ. ܘܬܚܘܼ̈ܡܐ ܕܝܪ̈ܚܐ ܘܝܘܡ̈ܬܐ ܕܫܒ̈ܐ. ܡܐܠܠܘܢ ܐܦܠܐ ܣܟ ܡܼܨܝܐ ܗܘܼܬ ܕܢܩܘܼܡ ܥ݀ܠܡܐ ܘܢܼܬܝܒܠ ܡܛܟܣܐܝܼܬ ܘܢܬܢܛܪ ܒܟܪܘܼܟܝܗ. ܗܿܠܝܢ ܟ݀ܠܗܝܢ ܝܕ̈ܥܬܐ ܘܚܟ̈ܡܬܐ ܒܒܝܬ ܓܙܗ ܕܣܦܼܪܐ ܐܬܢܛܪ̈ܝ. ܘܡܢܗ ܐܬܼܝܕ̈ܥܝ ܘܐܬܝܠ̈ܦܝ. ܡܛܠ ܕܡܗܝ̄ܡ ܗܿܘ ܫܪܝܼܪܐ ܘܢ݀ܛܪ ܓܘܼܥ̈ܠܢܐ ܒܛܒ̈ܥܝܗܘܢ ܘܚܬܡ̈ܝܗܘܢ. ܘܠܐ ܣܟ ܟܡ ܐܘܿ ܚܦܝ ܓܘܼܥܠܢܐ ܕܐܫܬܼܠܡ ܠܗ. ܐܠܐ ܟܿܠ ܡܕܡ ܒܩܢܘܼܡܗ ܡܗܝܡܢܐܝܼܬ ܢܛܪܗ. ܘܐܫܠܼܡܗ ܠܥܡ̈ܡܐ ܘܛܘܼܗ̈ܡܐ ܘܕܪ̈ܐ ܘܫܪ̈ܒܬܐ. ܣܛܪ ܡܼܢ ܚܟܡܼܬܐ ܪܘܼܚܢ݀ܝܬܐ ܘܨܒܝܿܢܐ ܐܠܗܿܝܐ. ܠܐ ܣܟ ܡܨܝܐ ܗܘܼܬ ܕܢܬܝܼܕܥ ܗܿܢܐ ܘܢܐܚܘܼܕ ܥ݀ܠܡܐ ܘܒܗ ܢܼܬܕܒܪ. ܘܢܬܼܩܝܡ ܟܿܡܕܡ ܡܠܟܘܼܬܐ ܒܗ ܡܬܼܢܛܪܐ ܘܡܼܬܩܝܡܐ. ܟܗܢܘܼܬܐ ܘܦܘܼܠܚܢ ܐܠܗܝܐ ܒܗ ܡܬܼܚܠܦ̈ܢ ܘܡܼܬܝܕ̈ܥܢ ܘܡܼܬܝܒ̈ܠܢ ܚܟܼܡ̈ܬܐ ܘܝܘܼܠ̈ܦܢܐ ܘܝܕ̈ܥܬܐ ܡܢܗ ܡܬܕܪ̈ܫܢ. ܬܫܒ̈ܚܬܐ ܘܥܘܼܗܕ̈ܢܝ



Page 154



ܥܠܿܡܐ ܘܩܘܼܝܡܗ ܘܝܘܼܒܠܗ ܒܗ ܪ̈ܫܝܼܡܢ. ܫܪܪܐ ܡܼܢ ܕܓܠܘܼܬܐ ܒܗ ܡܬܼܦܪܫܝܢ. ܡܕܝܢ ܫܪܝܪ ܘܣܿܓܝܼ ܫܦܝܼܪ. ܘܡܘܬܪ ܘܡܥܕܪ ܣܦܼܪܐ ܘܟܿܠ ܡܕܡ ܕܪܫܝܼܡ ܒܗ ܒܣܗܕܘܼ̄ ܘܪܡܝ ܐܝܼܕܐ ܕܬܪܝܢ ܘܕܬܠܬܐ ܡܗܝܡ̈ܢܐ܆ ܫܪܝܪ ܘܣܿܓܝܼ ܚܬܝܼܬ ܘܣܟ ܠܝܬ ܥܠܘܗܝ ܦܠܝܓܘܼܬܐ. ܒܪܝܼܟ [ܗܘ] ܕܐܠܦܗ ܘܝܗܒܗ ܠܓܢܼܣܐ ܕܒܢܝ̈ܢܫܐ܀ ܘܒܗܠܝܢ ܫܠܡ ܩܦܠܐܘܢ ܩܕܡܝܐ ܒܝܕ ܐܠܗ ܕܚܟܡ ܘܚܝܠ ܘܥܕܪ ܀ ܀ ܀

ܩܦܠܐܘܢ ܕܬܪܝܢ ܕܡܐܡܪܐ ܕܕ̃ ܥܡ ܐܠܗ ܕܡܚܟܡ. ܕܡܢܘܼ ܐܫܼ̣ܚܗ ܠܣܼܦܪܐ ܘܥܒܼܕܗ. ܘܕܡܘܿܢ ܐܿܠܨܐ ܗܘܼܬ݀ ܥܠܘܗܝ ܗܿ، ܕܒܪܝܗܝ ܠܒܪܢܫܐ ܒܨܠܡܗ ܘܬܩܢܗ ܘܥܒܼܕܗ ܒܕܡܘܼܬܗ. ܘܝܗܼܒ ܠܗ ܫܠܝܼܛܘܼܬ ܒܝܿܬܐ ܘܚܐܪܘܼܬܐ ܡܕܡܝܬ݀ ܒܐܠܗܐ ܕܢܬܕܒܪ ܒܗܿ ܡܫܠܛܐܝܬ܆ ܗܘܼ ܣܡ ܒܟܝܿܢܗ ܕܢܥܼܒܕ ܥܒܿܕ̈ܐ ܘܢܒܪܐ ܬܘܼܩ̈ܢܐ ܘܢܒܥ ܚܟܡ̈ܬܐ ܘܝܕܥܿܬܐ ܘܝܘܠܦ̈ܢܐ ܡܼܢ ܢܦܫܗ ܐܝܟ ܐܠܗܐ ܥ݀ܒܘܕܗ. ܘܝܗܼܒ ܠܗ ܩܕܡܐܝܼܬ ܠܘܼܚܐ ܕܐܣܟܘܠܐ ܟܝܿܢܐ. ܘܪܫܼܡ ܒܗ ܐܬܘ̈ܬܐ ܠܓܘܓܝܐ ܘܗܘܝ̈ܐ ܕܒܪ̈ܝܬܐ. ܘܐܩܝܡ ܠܗ ܦܕܐܓܘܓܐ ܘܡܗܕܝܢܐ ܡܕܥܐ ܒܟܝܿܢܐ ܐܘܟܝܬ ܓܢܼܣܐ ܕܒܢܝ̈ܢܫܐ ܐܠܦܐ ܒܝܛܐ ܕܗܓܝܢܐ ܕܒܪܝܬܐ ܪܫܡܗ ܠܗ ܒܠ̈ܘܼܚܐ ܘܒܡܓܠܐ ܠܐ ܡܬܠ̈ܚܝܢܝܬܐ ܐܝܟܢܐ ܕܐܡܝܼܢܐܝܼܬ ܒܗ ܢܬܗܓܐ ܘܢܬܚܟܡ. ܘܒܝܕ ܗܢܐ ܕܪܘܫܐ ܐܫܟܼܚܗ ܡܕܥܐ ܠܣܦܼܪܐ ܘܥܒܼܕܗ ܡܠܦܢܐ ܘܡܥܗܕܢܐ ܠܕܪ̈ܐ ܘܫܪ̈ܒܬܐ ܘܚܡܠ ܘܟܼܫܐ ܒܗ ܟܿܠܗܘܿܢ ܥܘܼܬܪ̈ܐ ܘܣܝܼܡ̈ܬܐ ܕܟܢܫ ܘܩܼܢܐ ܒܟܿܠܗ ܢܘܼܓܪܐ ܕܙܒܢܐ ܡܼܢ ܟܝܿܢܐ ܘܫܘܼܚܠ̈ܦܘ̄ ܘܓܕ̈ܫܐ ܘܚܕܘ̈ܬܐ ܘܬܕܡܪ̈ܬܐ ܘܬܗܼܪ̈ܐ ܪܘܪ̈ܒܐ ܕܐܣܬܥܪܘ ܒܒܪܝܼܬܐ. ܐܝܟܢܐ ܕܟܿܠܗܘܢ ܢܬܢܛܪܘܢ ܘܢܬܝܒܠܘܢ ܘܢܫܼܬ݀ܠܡܘܢ ܠܒܢܝ̈ܐ ܘܒܢ̈ܝ ܒܢܝ̈ܐ ܕܡܬܝܠܕܝܢ ܘܩܿܝܡܝܢ. ܐܝܟܢܐ ܕܢܬܼܚܟܡܘܢ ܘܢܐܠܦܘܢ ܘܢܕܥܘܢ ܛܠ̈ܝܐ ܘܫܒܪ̈ܐ. ܗ̄ ܦܫܝܼ̈ܛܐ ܘܗܕܝ̈ܘܼܛܐ ܕܡܝܬܝܢ ܙܒ̈ܢܐ ܘܢܥܬܪܘܢ ܡܼܢ ܣܝܼܡ̈ܬܐ ܕܟܫܼܐ ܘܢܛܼܪ ܠܗܘܢ ܡܕܥܐ. ܘܐܫܠܡ ܠܗܘܿܢ ܣܦܼܪܐ ܐܦܝܛܪܘܦܐ ܡܗܝܡܢܐ. ܗܿܫܐ ܕܝܢ ܕܝܼܕܥܢܢ ܘܐܫܬܿܪܪܢ ܕܡܕܥܐ ܐܬܚܟܡ ܒܟܝܿܢ ܕܒܪ̈ܝܬܐ ܘܐܫܟܼܚܗ ܠܣܦܼܪ̈ܐ ܘܥܒܼܕܗ ܘܫܡܠܝܗ. ܘܙ݀ܕܩ ܕܝܢ ܬܘܼܒ ܕܢܕܥ ܚܬܝܼܬܐܝܬ ܕܡܘ ܐܿܠܨܐ ܗܘܼܬ݀ ܥܠܘܗܝ ܕܣܦܼܪܐ ܘܟܬܒܐ. ܘܐ݀ܡܪܝܼܢܢ ܐܝܟ ܕܐܡܼܪܢܢ. ܒܪܫܐ ܕܩܕܡ ܗܿܢܐ. ܕܢܗܼܘܐ ܒܝܬ ܐܪ̈ܟܐ ܙܗܝܼܪ̈ܐ. ܐܘܟܝܼܬ ܒܝܬ ܓܙܐ ܡܗܝܡܢܐ. ܘܢܬܚܡܠܘܢ ܒܗ ܣܝܼܡ̈ܬܐ ܕܝܘܼܠ̈ܦܢܐ ܘܚܟܼ̈ܡܬܐ ܘܝܕ̈ܥܬܐ ܕܡܒܥ ܐܪ̈ܟܐ ܙܗܝܼܪ̈ܐ. ܐܘܟܝܼܬ ܒܝܬ ܓܙܐ ܡܗܝܡܢܐ. ܘܢܬܼܚܡܠܘܢ ܒܗ ܣܝܼܡ̈ܬܐ ܕܝܘܼܠܦ̈ܢܐ ܘܚܟܼܡ̈ܬܐ ܘܝܕܥ̈ܬܐ ܕܡܒܥ ܟܝܿܢܐ ܡܠܝܼܠܐ ܘܚܫܒܘܼܒܬܢܐ ܕܒܢ. ܘܬܫܥܝ̈ܬܐ ܕܕܪ̈ܝ ܥܠ̈ܡܐ ܘܩܝܘܡ̈ܘܬܐ ܘܡܩܝܼܡ̈ܢܘܗܝ. ܘܢܫܬܿܪܪܘܢ ܒܗ ܢܡܘܣ̈ܐ ܘܦܘܼܩܕܢܐ ܡܪ̈ܐܢܝܐ ܕܐܬܝܼܗܒܘ ܠܓܢܼܣܐ ܕܒܢܝ̈ܢܫܐ܆ ܘܢܬܼܚܪܩܘܢ ܒܗ ܩܢܘ̈ܢܐ ܘܬܚܘܼܡ̈ܐ ܕܟܢܫܬ݀ ܚܟܡܼܬܐ ܠܢܛܝܼܪܘܼܬܗ ܕܟܝܿܢܐ ܘܫܦܝܼܪܘܼܬ ܩܘܼܝܡܗ. ܘܢܗܼܘܐ ܡܠܦܢܐ ܚܟܝܼܡܐ ܘܡܗܕܝܢ ܢܗܝܼܪܐ ܘܡܥܗܕܢܐ



Page 155



ܫܪܝܪܐ ܘܐܝܼܙܓܕܐ ܡܗܝܡ̄. ܕܢܝܒܠ ܡܼܢ ܩܕܡܝ̈ܐ ܐܓܪ̈ܬܐ ܘܛܒܼ̈ܐ ܘܫܘܘܼܕ̈ܥܐ ܥܠ ܐܠܨܝ̈ܬܐ ܕܐܝܼܬܝܗܘܢ ܕܘܼܒܪ̈ܐ ܬܩ̈ܢܐ ܘܝܘܼܠܦ̈ܢܐ ܡܠ̈ܝܼܠܐ. ܘܢܘܫܛ ܘܢܓܥܠ ܠܐܚܪ̈ܢܐ ܝܪ̈ܬܘܬܐ ܐܒܗ̈ܝܬܐ. ܘܣܝܼܡ̈ܬܐ ܡܥܬܪ̈ܢܝܬܐ. ܐܝܟܢܐ ܕܢܐܠܦܘܢ ܫܪܝܪ̈ܬܐ. ܘܢܕܥܘܢ ܚܬܝܬ̈ܐ. ܘܢܪܓܫܘܢ ܒܐܝܠܝܢ ܕܗܘ̈ܝ ܘܐܣܼܬܥܪ̈ܝ ܬܪ̈ܝܨܬܐ ܕܝܼܕܥܬܐ ܕܫܪܪܐ. ܘܢܪܕܘܢ ܒܫܒ̈ܝܼܠܝ ܩܘܼܫܬܐ ܕܕܘܼܒܪ̈ܐ ܬܩ̈ܢܐ ܕܡܝܬܪܘܼܬܐ. ܘܠܐ ܢܣܼ̰ܘܢ ܠܝܡܝܼܢܐ ܐܘܿ ܠܣܡܠܐ ܡܼܢ ܐܘܼܪܚܐ ܡܠܟܿܝܬܐ ܕܗܝܡܢܘܼܬܐ ܕܚܕ ܐܠܗܐ ܒܿܪܘܝܐ ܘܥܒܘܕܐ ܕܟܝܿܢܐ ܘܡܬܩܢܢܐ ܕܥܠ̈ܡܐ. ܘܟܕ ܗܿܠܝܢ ܢܼܕܥܘܢ ܘܢܐܠܦܘܢ܆ ܘܢܬܼܢܗܪܘܢ ܘܢܬܼܚܟܡܘܢ ܒܝܕܥܬܐ. ܘܢܥܼܒܕܘܢ ܐܢܝܢ ܘܢܫܿܠܡܘܿܢ ܒܣܘܼܥܪܢܐ. ܘܢܬܪܓܡܘܢ ܒܫܪܪܐ ܘܢܕܥܘܢ ܚܬܝܼܬܐܝܼܬ ܡܢܘܼ ܪܘܡܐ ܘܥܘܼܡܩܐ ܘܐܘܪܟܐ ܘܦܬܝܐ. ܕܐܝܬܝܗܘܢ ܪܘܡܐ܆ ܡܥܠܝܘܬܗ ܕܐܠܥܐ ܘܠܐ ܡܬܕܪܟܢܘܼܬܗ ܘܥܘܼܡܩܐ ܠܐ ܡܬܬܫܝܼܓܢܐ ܕܚܟܼܡܬܗ. ܘܐܘܪܟܐ ܡܬܝܼܚܐ܆ ܕܠܐ ܡܣܝܟܘܬܗ. ܘܦܬܝܐ ܪܘܝܼܚܐ ܕܪܒܘܼܬܗ. ܘܕܡܼܢ ܒܪ̈ܝܬܗ ܓܠܝ̈ܬܐ ܡܬܼܝܕܥܐ ܟܣܝܘܼܬܐ ܐܝܼܬܘܼܬܗ ܡܬܘܼܡܝܬܐ ܥܡ ܛܒ̈ܬܐ ܣܿܓܝ̈ܐܬܐ ܘܥܘܼܕܪ̈ܢܐ ܘܚܟܼܡ̈ܬܐ ܕܐܬܢܛܪ̈ܝ ܘܐܬܝܒܠ̈ܘ ܠܢ ܒܓܘ ܚܘܼܩ̈ܘܗܝ ܕܣܦܪܐ ܡܗܝܡ̄܀ ܘܒܗܿܠܝܢ ܫܠܡ ܩܦ̄ ܕܒ̄ ܒܝܕ ܐܠܗ ܕܚܝܠ ܘܥܕܪ ܀

ܩܦܠܐܘܢ ܕܬܠܬܐ ܕܡܐܡܪܐ ܕܐܪܒܥܐ ܥܡ ܐܠܗ ܕܡܚܟܡ. ܥܠܗܿܝ ܕܐܢ ܫܪܝܪ ܟܬܒܐ ܕܒܪܝܼܬܐ ܐܘܟܝܼܬ ܕܐܘܼܪܝܬܐ܆ ܕܥܠ ܗܘܝܗ ܕܥܿܠܡܐ ܘܬܘܼܩܢܐ ܕܒܪ̈ܝܬܐ. ܐܘܿ ܠܐ܆ ܨܠܘܼܬܐ ܐܝܼܬܝܐ ܕܡܼܢ ܥܿܠܡ ܘܫܠܝܼܛܘܬ ܕܠܥܿܠܡܝܢ. ܗܿܘ ܕܐܡܝܼܢܐܝܬ ܐܝܼܬܘ̄ ܘܡܩܘܐ ܠܥܿܠܡ ܥܠܡܝܢ܆ ܕܠܐ ܫܘܼܚܠܦ ܘܕܠܐ ܫܘܓܢܝ. ܡܠܟܐ ܕܬܫܒܘ̄. ܘܐܠܗ ܟܿܠ ܐܠܗ. ܘܕܚܼܠܐ. ܘܡܪܐ ܕܟܿܠ ܡܪ̈ܘܢ ܘܫܘܼܠܛܢ. ܡܪܐ ܛܒܿܐ ܘܒܪܘܝܐ ܥܬܝܼܪܐ ܘܥܒܘܼܕܐ ܚܟܝܼܡܐ ܐܘܼܡܢ ܬܒܝܠ ܘܡܬܩܢܢܐ ܕܒܪ̈ܝܬܐ. ܘܡܩܝܡܢܐ ܘܥܠ̈ܡܐ܆ ܘܡܛܟܣܢܗܘܢ. ܐܢܬ ܕܒܪܡܼܙܐ ܕܦܘܼܩܕܢܟ ܐܩܝܼܡܬ ܥܠ̈ܡܐ ܡܼܢ ܠܐ ܡܕܡ ܘܐܝܬܝܼܬ ܐܢܘܢ ܠܗܘܿܝܐ. ܐܢܬ ܕܠܬܫܡܫܬܐ ܕܐܝܼܩܪ ܡܪܘܼܬܟ ܐܩܝܼܡܬ ܛܟܼܣ̈ܐ ܘܬܐܓܡ̈ܐ ܘܣܼܕܪ̈ܐ ܕܠܐ ܡܢܝܢ ܕܚܝܠ̈ܘܬܐ ܪ̈ܘܼܚܢܝܐ. ܐܢܬ ܕܒܛܝܒܘܼܬܟ ܘܡܛܠ ܫܘܼܒ̄ ܕܪܒܘܼܬܟ ܒܪܝܬܝܗܝ ܠܒܪܢܫܐ ܒܨܠܡܟ ܫܒܝܼܚܐ. ܘܒܕܡܘܼܬܟ ܡܪܢܝܬܐ. ܘܣܿܓܝܼ ܐܘܪܒܼܬ ܘܪܡܪܡܼܬ ܘܝܩܪܬܝܗܝ ܠܟܝܿܢܗ ܫܝܼܛܐ. ܘܚܟܡܬܝܗܝ ܘܐܢܗܪܬܝܗܝ ܒܢܘܼܗܪܐ ܕܝܼܕܥܬܐ ܕܫܪܪܟ. ܐܢܬ ܡܪܐ ܕܟܿܠ. ܐܝܟ ܫܦܝܼܥܘܼܬܐ ܕܪ̈ܚܼܡܝܟ ܠܐ ܡܣܼܬܿܝܟ̈ܢܐ. ܐܢܼܗܪ ܚܫܘܼܟܘܼܬܢ ܒܙܠܝܼܩ̈ܐ ܕܝܕܥܬܟ. ܘܚܟܡ ܗܕܝܘܼܛܘܼܬܢ ܒܫܪܪܟ. ܘܗܕܐ ܠܗܘ̈ܢܝܢ ܘܠܣܘܼܟ̈ܠܢ ܒܫܒܝܼ̈ܠܐ ܬܪ̈ܝܼܨܐ ܕܡܠܦܢܘܼܬܟ. ܐܘ̃ ܡܠܝܐ ܘܫܦܝܼܥ ܒܛܒܘܼܬܐ ܕܥܒܼܕܬ ܗܿܠܝܢ ܟܿܠܗܝܢ ܬܡܝܼܗ̈ܬܐ ܘܫܒܝܼܚ̈ܬܐ. ܟܕ ܠܐ ܣܢܝܼܩ ܐܢܬ ܘܠܐ



Page 156



ܚܣܝܼܪ ܐܢܬ. ܘܠܟ ܐܡܝܼܢܐܝܬ ܣܿܓܕܝܢܢ ܘܡܘܕܝܢܢ ܘܡܫܒܚܝܼܢܢ ܒܟܿܠܥ̈ܠܡܝܥ̈ܠܡܐ. ܐܡܝܢ܀ ܒܬܠܬܐ ܡܐܡܪ̈ܐ ܩܕܡ̈ܝܐ ܡܠܠܢܢ ܥܠ ܝܼܕܥܬܐ ܕܫܪܪܐ. ܟܕ ܡܼܢ ܟܬܒܐ ܬܚܘܝܼܬܐ ܠܐ ܐܝܬܝܼܢܢ ܡܛܠ ܕܠܓܘ ܕܟܿܠܗ ܥ݀ܠܡܐ ܐܚܝ̈ܝܢ ܘܒܢ̈ܝ ܛܘܼܗܡܢ ܘܫܘܬܦ̈ܝܢ ܒܟܝܢܐ ܘܒܟܿܠܗܝܢ ܕܝܼܠܗ ܨܿܒܝܢܢ ܕܢܘܬܪ ܡܛܠ ܚܘܼܒܐ ܟܝܿܢܝܐ. ܒܟܬܒܐ ܐܒܐ ܕܟܿܠܢ ܐܬܚܫܚܢܢ. ܕܐܝܼܬܘ̄ ܟܝܢܐ ܡܩܝܼܡܢܢ. ܗܿܘ ܕܒܗ ܟܿܠܫܥ ܩܪܝܢܢ ܘܡܼܬܗܿܓܝܢܢ. ܘܠܝܬ ܠܚܕ ܡܢܢ ܕܢܗܦܟ ܥܠܘܗܝ ܐܘܿ ܕܢܣܼܛܐ ܡܼܢ ܢ݀ܡܘܼܣܗ. ܘܡܼܢܗ ܝܼܠܦܢܢ ܘܐܫܼܬܿܪܪܢܢ ܘܐܬܚܟܡܢܢ ܠܟܿ ܕܘܿܠܐ ܠܡܠܝܼܠܘܼܬܢ. ܕܢܕܥ ܘܢܐܠܦ܆ ܘܝܼܕܥܢܢ ܕܐܝܼܬ ܐܠܗܐ ܘܡܪܐ ܘܒܿܪܘܝܐ ܘܥ݀ܒܘܼܕܐ ܠܟܿܠ ܕܡܬܼܚܙܐ ܘܠܐ ܡܬܼ̇ܙܐ. ܘܚܕ ܗܼ، ܒܠܚܘܼܕܘܗܝ. ܕܡܬܼܝܕܥ ܒܬܠܬܐ ܕܝܼܠ̈ܝܬܐ. ܗ̄ ܗܘܢܐ ܝ݀ܠܘܕܐ ܕܡܠܬܐ ܐܘܟܝܼܬ ܡܚܫܒܬܐ. ܘܗܼܘ ܡܠܼܬܐ ܝܼܠܝܼܝܕܐ ܕܡܼܢ ܗܘܢܐ ܘܠܐ ܝܠܘܼܕܐ ܕܐ̱ܚܪܝܢ ܡܠܼܬܐ. ܘܪܘܼܚܐ ܩܕܝܼܫܐ ܢܿܦܘܩܐ ܕܡܼܢ ܗܘܢܐ ܥܡ ܝܼܠܝܼܕܘܼܬܐ ܕܡܠܼܬܐ. ܘܚܕ ܗܼܘ ܚܝܠܐ ܘܟܝܿܢܐ ܘܐܝܼܬܘܼܬܐ ܘܨܒܝܿܢܐ ܘܫܘܼܠܛܢܐ ܘܐܚܝܼܕܘܼܬ ܥܠ̈ܡܝ ܥܠ̈ܡܐ. ܘܕܗܼܘ ܒܼܪܐ ܒܪ̈ܝܬܐ ܘܐܬܩܢ ܥ̈ܠܡܐ ܟܕ ܠܐ ܣܢܝܼܩ ܗܘܼܐ. ܘܕܡܛ݀ܠ ܡܢܐ ܒܪܐ ܐܢܝܢ ܠܒܪ̈ܝܬܐ ܘܠܒܪܢܫܐ. ܘܕܡܢܘܼ ܟܝܿܢܗ ܕܒܪܢܫܐ ܘܛܟܼܣܗ. ܘܕܠܡܿܢܐ ܡܣܟܐ. ܘܐܝܠܝܢ ܥܬܝܼܕ̈ܢ ܠܗ. ܘܐܝܟܘ ܣܒܪܗ ܥܡ ܣܿܓܝ̈ܐܬܐ ܕܚܘܝܼܢܢ ܘܫܪܪܢܢ. ܒܡܐܡܪܐ ܕܝܢ ܗܿܢܐ ܕܐܪܒܥܐ. ܡܛܠ ܣܦܼܪܐ ܘܟܬܒܐ ܚܘܝܼܢܢ. ܕܐܢ ܫܪܝܪ ܘܡܥܕܪ ܘܕܡܘܼ ܐܫܟܚܗ ܘܥܼܒܕܗ ܘܕܡܘܢ ܐܿܠܨܐ ܗܘܼܬ݀ ܥܠܘܗܝ. ܘܥܠ ܛܒ̈ܬܐ ܣܿܓܝ̈ܐܬܐ ܕܡܢܼܗ܀ ܗܿܫܐ ܕܝܢ ܙܒܢܐ ܠܢ ܐܝܟ ܛܟܼܣܐ ܕܠܒܼܟܢܢ ܘܠܗܪܟܐ ܐܬܡܛܝܼܢܢ ܒܚܝܼܠ ܡܪܢ. ܕܥܠ ܢܿܡܘܿܣܐ ܟܬܝܼܒܐ ܢܒܝܝܢ ܕܐܢ ܚܬܝܼܬ ܘܫܪܝܪ܆ ܡܟܼܐ ܘܠܗܠ ܒܗ ܢܬܼܚܫܚ ܘܥܠܘܗܝ ܢܣܝܼܡ ܫܬ̈ܐܣܐ ܕܝܕܥܬܢ. ܘܢܒܼܢܐ ܘܢܿܣܩ ܕܘܡ̈ܣܐ ܕܚܟܼܡ̈ܬܐ ܘܝܕ̈ܥܬܐ ܕܡܢܟܿܠܦܪܘܣ ܙ݀ܕܩ ܠܢ ܘܡܬܬܚܝܼܒ ܥܠܝܢ ܕܢ݀ܕܥ ܐܢܝܢ ܚܬܝܼܬܐܝܼܬ܆ ܥܕܡܐ ܕܢܫܼܬܟܠܠ ܒܢܝܢܢ ܘܢܡܿܛܐ ܠܫܘܼܡܠܝܐ ܕܐܝܼܬܘܗܝ ܓܡܝܼܪܘܼܬܐ ܕܒܝܼܕܥܬܐ ܕܫܪܪܐ. ܗܿܝ ܕܡܚܝܕ ܠܒܪܘܝܐ ܥܡ ܒܪ̈ܝܬܐ ܘܦܪܫܐ ܠܫܪܪܐ ܡܼܢ ܕܓܠܘܼܬܐ. ܘܠܫܪܪܐ ܡܬܼܢܩܦܐ ܘܠܓܕܠܘܼܬܐ ܕܚܿܩܐ. ܟܬܒܐ ܩܕܡܝܐ ܕܢ݀ܡܘܣܐ ܟܬܝܼܒܐ. ܘܠܘܚܐ ܕܗܓܝܢܐ ܘܡܓܠܬܐ ܕܝܘܼܠܦܢܐ܆ ܕܐܬܝܼܗܒ ܠܛܠܝܐ ܥ݀ܠܡܐ ܐܘܟܝܼܬ ܒܪܢܫܐ ܡܠܝܼܠܐ܆ ܡܼܢ ܡܠܦܢܐ ܚܟܝܼܡܐ ܘܡܪܐ ܘܥܒܘܿܕܐ ܘܡܬܩܢܢܐܢ ܐܝܼܬܘܗܝ ܟܬܒܐ ܕܗܘܿܝܐ ܕܒܪܝܼܬܐ ܕܐܟܬܒ ܪܒܐ ܡܘܿܫܐ ܣܿܦܪܐ ܚܟܝܼܡܐ ܘܪܒ ܒܝܬܐ ܡܗܝܡܢܐ.. ܗܿܫܐ ܘܿܠܐ ܠܢ ܕܢܥܩܒ ܩܕܡܐܝܼܬ. ܘܢܒܚܢ ܚܟܝܼܡܐܝܬ ܘܡܠܝܼܠܐܝܬ܆ ܕܐܢ ܫܪܝܼܪܐ ܗܿܢܐ ܟܬܒܐ ܘܡܗܝܡܢ ܡܟܬܒܢܗ܆ ܘܕܡܼܢ ܐܠܗܐ ܬܝܼܗܒ ܕܠܐ ܦܘܼܠܓ ܘܕܠܐ ܚܪܝܢ ܢܩܒܠܝܘܗܝ ܘܢܗܝܡܢ ܘܢܫܪ ܟܿܠ ܕܪܫܝܼܡ ܒܗ܆ ܘܐܢ ܠܐ ܫܪܝܼܪ ܘܠܐ ܚܬܝܼܬ܆ ܐܦܠܐ ܚܢܢ ܣܟ ܢܬܚܫܚ ܒܗ܀ ܘܩܕܡܐܝܼܬ ܡܿܢ ܐ݀ܡܪܝܢܢ. ܕܐܝܬ



Page 157



ܒܥܿܠܡܐ ܛܟܼܣܐ ܘܢܿܡܘܿܣܐ ܨܝܕ ܟܿܠܗܘܿܢ ܥܡܼ̈ܡܐ. ܕܟܿܠ ܫܪܒܐ ܕܡܬܼܬܕܝܢ ܒܝܢܬܗܘܢ.  ܐܢ ܩܪܒܝܼܢ ܘܣܿܗܕܝܼܢ ܘܡܫܪܪܝܢ ܥܠܘܝܗ ܬܠܬܝܐ ܣܿܗ̈ܕܐ ܡܗ̈ܝܡܢܐ܆ ܩܿܐܡ ܘܡܫܼܬܪܪ ܘܡܼܬܗܝܡܢ ܫܪܒܐ ܗܿܘ. ܘܡܼܬܩܒܠ ܠܘܬ݀ ܡ̈ܠܟܐ ܘܕ̈ܝܿܢܐ ܘܟܠܿܢܫ. ܘܡܪܗ ܕܫܪܒܐ ܘܕܝܼܢܐ ܘܬܒܥܬܐ ܘܡܼܬܢܨܚ ܘܡܼܙܕܕܩ ܒܫܪܪܐ ܘܟܐܢܘܬܐ. ܘܗܟܢܐ ܟܬܒܐ ܕܗܘܿܝܐ ܕܒܪܝܼܬܐ ܘܢ݀ܡܘܣܐ ܟܬܝܼܒܐ. ܗܘܼܐ ܡܟܬܒܢܗ ܘܡܝܒܠܢܗ ܡܘܿܫܐ. ܘܐܣܗܕ ܘܫܪܪ ܕܡܼܢ ܐܠܗܐ ܩܒܠ ܘܝܼܠܦ ܟܿܠܗܝܢ ܐܝܠܝܢ ܕܪܫܼܡ ܒܗ. ܘܗܿܢܐ ܡܘܿܫܐ ܗܿܐ ܣܿܗܕܝܢ ܥܠܘܗܝ ܘܡܫܪܪܝܢ ܡܠ̈ܘܗܝ ܕܡܗܝܡܢܐ ܗܿ، ܫܪܝܼܪܐ. ܬܠܬܐ ܓܢܼ̈ܣܝܢ ܐܚܝ̈ܕܝ ܥ݀ܠܡܐ܆ ܡܬܼܦܠܓܝܢ ܠܐܕ̈ܫܐ ܣܿܓܝ̈ܐܐ܆ ܘܒܟܿܠ ܐܕܫܐ ܐܝܼܬ ܩܢܘܼ̈ܡܐ ܕܠܐ ܡܢ̈ܝܢ܆ ܟܿܠܗܘܿܢ ܡܗ̈ܝܡܢܐ ܘܫܪܝܼܪ̈ܐ. ܘܗܿܝ ܕܝܬܝܪ ܚܝܠܬܢܝܐ ܘܡܬܼܗܝܡܢܐ ܣܗܕܘܬܗܘܢ ܕܫܪܝܪܐ ܘܚܬܝܼܬܐ ܘܡܬܼܩܒܠܐ. ܕܟܕ ܣܩܘܼܒ̈ܠܐ ܐܢܘܿܢ ܕܚܕ̈ܕܐ ܗܿܠܝܢ ܓܢܼܣ̈ܐ. ܘܐܦ ܐܕܫ̈ܝܗܘܢ ܬܘܼܪ ܗܟܘܬ݀ ܒܣܓܝ̈ܐܬܐ ܐ̱ܚܪ̈ܢܝܬܐ ܣܩܘܼܒ̈ܠܝܼܝܼܢ ܠܚܕ̈ܕܐ. ܐܠܐ ܒܗܿܢܐ ܫܪܒܐ ܕܣܗܕܘܼܬܐ ܕܥܠ ܡܘܿܫܐ ܘܗܝܡܢܘܼܬܗ܆ ܘܥܠ ܚܬܝܼܬܘܼܬܐ ܘܫܪܪܐ ܕܟܬܒܗ܆ ܟܿܠܗܘܿܢ ܐܟܚܕܐ ܓܢܼܣ̈ܐ ܗܿܠܝܢ ܘܐܕ̈ܫܝܗܘܢ ܐܘܝܢ ܘܫܿܘܝܢ ܘܡܣܗܕܝܢ ܘܡܫܪܪܝܢ܆ ܕܡܗܝܡܢܐ ܗܿܘ ܡܘܿܫܐ ܘܒܚܝܼܪܐ ܘܫܪܝܼܪܐ ܘܐܝܙܓܕܐ ܗܿܘ ܡܗܝܡܢܐ ܘܫܪܝܼܪܐ ܕܐܠܗܐ. ܗܿܘ ܕܐܝܼܬܘܗܝ ܐܝܼܬܝܗܐ ܡܬܘܼܡܝܐ ܘܡܪܐ ܘܒܪܘܼܝܐ ܘܥܒܘܕܐ ܕܒܪ̈ܝܬܐ. ܘܡܬܩܢܢܐ ܕܥܿܠܡܐ ܘܫܪܝܪ ܘܚܬܝܼܬ ܟܬܒܐ ܕܪܫܡ ܠܢ. ܘܡܩܒܠ ܢܿܡܘܿܣܐ ܕܐܫܠܡ܆ ܒܗܿܝ ܕܡܼܢ ܐܠܗܐ ܩܒܠ ܘܫܡܼܥ ܘܝܼܠܦ ܟܿܠ ܕܪܫܼܡ ܒܗ. ܐܝܼܬܝܗܘܢ ܕܝܢ ܗܠܝܢ ܓܢܼܣ̈ܐ ܡܗܝ̈ܡܢܐ ܕܣܗܕܝܢ ܘܡܫܪܪܝܢ ܗܿܠܝܢ. ܟܪ̈ܝܼܣܛܝܢܐ ܒܟܿܠܗܘܢ ܐܕܫ̈ܐ ܕܬܘܕ̈ܝܬܗܘܢ ܘܐܝܣܪ̈ܠܝܐ ܐܘܟܝܼܬ ܝܘܼܕ̈ܝܐ ܒܟܿܠܗܘܢ ܫܘܼܚܠ̈ܦܐ ܕܕܚ̈ܠܬܗܘܢ. ܘܐܫܡܥ̈ܠܝܐ ܐܘܟܝܬ ܡܗܓܪ̈ܝܐ ܒܟܿܠܗܘܢ ܙܢ̈ܝܐ ܕܬܪܥܝܬܗܘܢ. ܗܿܠܝܢ ܟܿܠܗܘܢ ܥܡܼܡ̈ܐ ܣܼܩܘܼܒܠܝܼܝܢ ܠܚܕ̈ܕܐ ܓܼܢܣ̈ܝܗܘܢ ܒܣܓܝ̈ܐܬܐ ܘܐܦ ܐܕ̈ܫܐ ܕܬܚܝܬ ܟܿܠ ܚܕ ܓܢܼܣܐ. ܗܟܘܬ݀ ܐܦ ܗܼܢܘܢ ܟܕ ܗܼܢܘܢ ܣܩܘܼܒܠܝܼܝܼܢ ܠܚܕ̈ܕܐ ܒܐܚܪ̈ܢܝܬܐ. ܐܠܐ ܒܗܿܢܐ ܫܪܒܐ ܕܟܬܒܐ ܕܒܪܝܼܬܐ ܘܟܬܒܢܗ. ܟܿܠܗܘܿܢ ܐܘܝܢ ܘܣܿܗܕܝܢ ܐܝܟ ܕܡܼܢ ܦܘܼܡ ܘܡܫܪܪܝܢ ܕܫܪܝܪ ܘܚܬܝܼܬ ܘܓܡܝܼܪ. ܘܫܪܝܼܐܝܼܬ ܡܼܢ ܐܠܗܐ ܐܬܝܼܗܒ ܒܝܕ ܡܘܿܫܐ ܡܢܝܼܚܢܗ ܘܥܼܕܗ ܫܪܝܼܪܐ ܘܡܗܝܡܢܗ. ܗܼܘ ܐܠܦܼܗ ܘܚܟܡܗ ܘܐܓܥܠ ܒܐܝܼܕ̈ܘܗܝ ܗܿܢܐ ܠܘܼܚܐ ܕܝܼܘܠܦܢܐ. ܘܪܫܼܡ ܒܗ ܐܬܘ̈ܬܐ ܕܟܬܝܼܒܬܐ ܘܫܕܪܗ ܠܘܬ݀ ܛܠܝܐ ܒܪܝܼܪܐ ܥ݀ܠܡܐ. ܕܡܪܼܕ ܗܘܼܐ ܠܗ ܡܼܢ ܐܣܟܘܠܐ ܕܪܒܗ ܡܪܢܝܐ ܘܡܠܦܢ ܩܘܼܫܬܐ. ܘܗܿܐ ܦ݀ܗܐ ܗܘܼܐ ܒܛܥܝܘܼܬܐ ܕܕܚ̈ܠܬܐ ܣܪ̈ܝܩܬܐ. ܘܪܕܐ ܗܘܼܐ ܒܚܫܼܟܐ ܣܢܝܐ ܒܬܘܫܐ ܕܠܐ ܝܼܕܥܬܐ. ܘܡܛܠ ܕܥܕܟܝܠ ܒܪܝܪ ܗܘܼܐ ܥܠܿܡܐ ܘܠܐ ܡܢܣܝܼ ܒܐܠܗ̈ܝܬܐ܆ ܘܠܐ ܡܫܼܟܚ ܕܢܩܒܠ ܥܕܟܝܠ ܝܘܼܠܦܢܐ ܡܫܡܠܝܐ. ܪܫܼܡ ܠܗ ܩܕܡܐܝܬ ܐܝܟ



Page 158



ܐܬܘ̈ܬܐ ܢܡܘ̈ܫܐ ܘܦܘܼܩܕ̈ܢܐ ܘܕܝܼܢ̈ܐ. ܕܒܗܘܢ ܢܬܼܗܓܐ ܘܢܬܕܪܫ ܘܢܐܠܦ ܥܕ ܡܼܬܚܟܡ ܘܡܼܬܚܝܠ ܘܡܫܼܬܡܠܐ ܠܗ ܒܝܼܕܥܬܐ ܕܫܪܪܐ. ܘܐܬܼܚܫܚ ܥܡܗ ܒܝܼܕܥܬܐ ܪܒܬܐ ܘܪܚܡܼܬܐ ܘܚܝܘܼܣܬܢܘܼܬܐ. ܘܐܝܟ ܐܡܼܐ ܕܡܪܒܝܐ ܛܠܝܐ ܪܚܝܼܡܐ ܕܝܼܠܕܬ݀ ܡܼܢ ܥܘܼܒܗܿ ܕܬܚܼܕܐ ܘܬܬܒܝܐܐ ܒܗ ܙܒܢܐ ܝܼܕܝܼܥܐ. ܗܿܝܕܝܢ ܢܗܼܘܐ ܠܗܿ ܝܪܘܼܬܐ ܘܡܩܒܠܢܐ ܕܩܢܝܘܼܬܗܿ. ܘܩܕܡܐܝܼܬ ܡܿܢ ܡܪܒܝܐ ܠܗ ܒܚܠܒܐ ܪܟܝܼܟܐ ܡܛܠܕܠܐ ܡܿܨܐܼ ܥܕܟܝܠ ܕܢܩܒܠ ܡܐܟܘܠܬܐ ܡܫܡܠܝܬܐ. ܘܒܬܪ ܕܡܼܬܚܝܠ ܩܠܝܼܠ ܛܠܝܐ ܕܐܬܪܒܝ ܒܚܠܒܐ. ܗܿܝܕܝܢ ܝܿܗܒܐ ܠܗ ܬܘܼܪܣܝܐ ܐ̱ܚܪܢܐ ܕܚܿܫܚ ܠܗ. ܡܼܢ ܩܡܚܐ ܘܡܝ̈ܐ. ܘܚܐܘܬܐ ܥܕ ܬܘܼܒ ܡܼܬܚܝܠ ܘܡܬܼܪܒܐ܆ ܘܟܕ ܝܿܬܒ ܘܡܿܛܠ ܠܥܠܝܡܘܼܬܐ܆ ܡܼܬܚܨ̈ܝܢ ܫܢ̈ܘܗܝ ܡܦܣܩ̈ܢܝܬܐ ܕܡܐܟܘܼܠܬܐ ܘܡܫܬܪܪ̈ܢ ܥܪ̈ܫܘܗܝ ܛܚ̈ܢܬܐ. ܗܿܝܕܝܢ ܡܼܬܝܗܒܐ ܠܗ ܡܐܟܘܼܠܬܐ ܡܫܡܠܝܬܐ. ܒܗ ܒܙܢܐ ܐܬܚܫܚ ܐܠܗܐ ܥܡ ܒܪܢܫܐ. ܡܛ݀ܠ ܕܐܼܣܛܝܼ ܘܡܼܪܕ ܡܼܢ ܐܣܟܘܠܐ ܕܒܪܘܼܝܗ ܘܛܥܼܐ ܠܟܬܒܐ ܩܕܡܝܐ ܘܢܿܡܘܿܣܐ ܟܝܢܝܐ. ܒܝܕ ܡܠܟܐ ܘܡܥܒܕܢܘܬܐ ܕܡܪܘܕܐ ܩܕܡܝܐ. ܕܚܣܼܡ ܒܗ ܘܨܒܼܐ ܕܢܠܦܝܼܘܗܝ ܡܪܘܕܘܼܬܐ ܐܟܘܬܗ ܕܢܗܼܘܐ ܠܗ ܚܒܪܐ ܘܫܘܬܦܐ ܒܬܫܢܝܼܩܐ ܐܝܟ ܕܥܬܝܼܕܝܢܢ ܕܢܚܘܐ ܒܝܕ ܐܠܗܐ ܕܡܚܟܡ. ܐܬܝܼܗܒ ܠܗ ܢܿܡܘܿܣܐ ܐ̱ܚܪܢܐ ܟܬܝܼܒܐ ܐܝܟ ܚܠܒܐ ܪܟܝܼܟܐ ܠܛܠܝܐ. ܘܐܝܟ ܐܬܘ̈ܬܐ ܕܗܓܝܢܐ ܠܝܿܠܘܦܐ. ܐܝܟܢܐ ܕܢܬܼܒܐ ܘܢܬܼܬܪܣܐ ܒܗ ܪܘܼܚܢܐܝܬ. ܘܢܬܼܗܓܐ ܘܢܼܬܕܪܫ ܒܢܿܡܘܿܣ̈ܐ ܘܕܝܼܢ̈ܐ ܘܢܛܘܼܪܘܼܬ ܦܘܼܩܕ̈ܢܐ. ܥܕ ܡܬܼܚܝܠ ܒܝܕܥܬܐ ܕܒܪܘܼܝܗ ܘܡܼܬܚܟܡ ܒܝܘܼܠܦܢܗ. ܗܿܝܕܝܢ ܡܫܼܬܠܡ ܠܗ ܝܘܼܠܦܢܐ ܓܡܝܼܪܐ ܐܝܟ ܡܐܟܘܼܠܬܐ ܡܫܡܠܝܬܐ ܕܡܩܪܒ ܠܗ ܠܘܬ݀ ܝܼܕܥܬܐ ܕܫܪܪܐ ܕܡܚܟܡܐ ܠܗ ܒܪܚܼܡܬ݀ ܡܪܗ. ܘܡܚܝܕܐ ܠܗ ܒܥܒܘܕܗ. ܒܗܢܐ ܙܢܐ ܘܪܥܝܿܢܐ ܐܬܝܼܗܒ ܟܬܒܐ ܕܢܿܡܘܿܣܐ ܒܝܕ ܡܘܿܫܐ ܠܥܿܠܡܐ. ܕܢܬܼܗܿܓܐ ܒܗ ܘܢܬܼܕܪܫ ܘܢܬܼܩܪܒ ܠܘܬ݀ ܝܼܕܥܬܐ ܕܒܪܘܝܗ. ܥܕ ܡܿܛܐ ܙܒܢܐ ܕܡܼܬܝܼܗܒ ܠܗ ܝܘܼܠܦܢܐ ܡܫܡܠܝܐ. ܕܓ݀ܡܪ ܠܗ ܒܝܼܕܥܬܐ ܕܫܪܪܐ ܘܡܼܬܡܠܐ ܒܗܘܢܐ ܘܒܝܼܕܥܬܐ. ܘܥܠ ܚܬܝܼܬܘܼܬܐ ܕܗܿܠܝܢ ܟܕ ܡܿܛܐ ܥܕܢܗܝܢ ܒܣܼܕܪܐ ܕܡܠܦܢܘܼܬܢ ܐܝܟ ܛܟܼܣܐ܆ ܗܿܝܕܝܢ ܡܡܠܠܝܼܢܢ ܥܠܝܗܝܢ ܦܬܝܐܝܼܬ ܘܢܗܝܪܐܝܼܬ. ܕܫܿܥܬܐ ܕܝܢ ܢܿܗܦܘܟ ܥܠ ܡܠܼܬܢ. ܘܬܘܼܒ ܢܫܼܬܿܪܪ ܥܠ ܟܬܒܐ ܕܗܘܝܐ ܕܒܪܝܼܬܐ ܕܐܟܼܬܒ ܡܘܫܐ. ܗܿܫܐ ܒܫܪܪܐ ܐܬܩܒܠ ܟܬܒܗ ܒܝܕ ܣܗܕܘ̈ܬܐ ܕܗܿܠܝܢ ܟܿܠܗܘܢ ܥܡ̈ܡܐ ܡܫܚܠ̈ܦܐ ܘܣܩܘܼܒܠ̈ܝܐ ܕܐܬܐܘܝܼܘ ܘܣܗܕܘ ܥܠܘܗܝ ܕܫܪܝܼܪ ܗܼܘ. ܘܕܡܼܢ ܐܠܗܐ ܐܬܝܼܗܒ. ܘܐܦ ܥܠܘܗܝ ܕܓܒܪܐ ܟܿܠܗܘܿܢ ܐܣܗܕܘ ܕܡܗܝܡܢܐ ܗܿܘ. ܘܐܝܙܓܕܗ ܕܐܠܗܐ ܘܪܒ ܒܝܬܗ ܡܼܢ ܐܬܘ̈ܬܐ ܘܚܝ̈ܠܐ ܬܡܝܼܗ̈ܐ ܘܬܗܼܪ̈ܐ ܘܓܘܼܢܚ̈ܐ ܪܘܪ̈ܒܐ ܕܐܣܼܬܥܪ̈ܝ ܒܐܝܼܕ̈ܘܗܝ. ܘܗܼܘܐ ܦܿܩܕ ܐܝܟ ܐܠܗܐ ܡܫܕܪܢܗ. ܘܣܥܪ ܬܗܼܪ̈ܐ ܐܠܗ̈ܝܐ ܘܬܩܝܼܦܐ. ܘܐܫܬܼܡܥܘ ܠܗ ܟܝ̈ܢܐ. ܘܐܫܬܥܒܕܘ ܠܗ ܐܣܛܘܼܟ̈ܣܐ. ܘܐܫܼܬܿܠܛ ܥܠ ܒܪ̈ܝܬܐ ܒܝܡܐ ܘܒܝܒܫܐ. ܘܒܐܐܪ ܘܒܟܿܠܕܘܟ. ܘܟܕ ܗܿܠܝܢ ܗܿܟܢ ܐܫܼܬܿܪܪܢܢ.



Page 159



ܬܘܒ ܨܿܒܝܢܢ ܕܝܬܝܪ ܚܬܝܼܬܐܝܼܬ ܢܐܠܦ ܘܢܫܬܿܪܪ ܒܥܒܿܕܐ ܘܣܘܼܥܪܢܐ. ܚܢܢ ܒܢ ܥܠ ܚܬܝܼܬܘܼܬܐ ܘܫܪܪܐ ܕܗܿܠܝܢ܆ ܡܼܢ ܝܼܕܥܬܐ ܟܝܿܢܝܿܬܐ ܘܢܨܝܼܒܬܐ ܕܒܟܝܿܢܢ. ܐܟܡܐ ܕܒܗܿ ܒܝܼܕܥܬܐ ܟܝܿܢܝܿܬܐ ܕܝܠܢ. ܥܩܒܢܢ ܘܐܫܿܟܼܚܢܢ ܠܐܝܠܝܢ ܕܥܕܡܐ ܠܗܿܫܐ ܐ݀ܟܬܒܼܢܢ. ܕܒܗܿ ܒܝܼܕܥܬܢ ܟܕ ܐܬܒܩܝܼܢܢ ܒܟܝܿܢܐ ܕܗܿܢܐ ܟܿܠ. ܘܐܬܗܿܓܝܢܢ ܒܐܬܘ̈ܬܗ ܕܐܝܼܬܝܗܘܢ ܗܘ̈ܝܐ. ܕܐܪܕܟܢܢ ܘܝܼܕܥܢܢ ܘܐܫܿܟܚܢ ܘܐܫ݀ܫܬܪܪܢܢ ܕܐܝܼܬ ܐܠܗܐ. ܘܕܚܕ ܗܼ، ܘܕܬܠܬܐ ܩܢܘ̈ܡܐ ܐܝܼܬ ܠܗ. ܘܕܗܘܼ ܒܼܪܐ ܒܪ̈ܝܬܐ ܘܝܿܨܦ ܘܡܦܪܢܣ ܠܗܝܢ ܘܒܛܝܼܠ ܠܗ ܥܠܝܗܝܢ. ܥܡ ܫܪܟܐ ܕܟܿܠܗܝܢ ܕܐܡܪܢܢ ܘܐܟܬܼܒܢܢ ܡܼܢ ܠܥܼܠ. ܟܕ ܠܝܬ ܒܗܝܢ ܦܘܠܓܐ ܘܠܐ ܣܩܘܼܒܠܝܘܼܬܐ. ܗܿܫܐ ܬܘܼܒ ܢܿܚܙܐ ܘܢܿܬܒܩܐ ܒܟܬܐ ܗܿܢܐ. ܘܐܢ ܐܝܟ ܕܝܼܠܦܢܢ ܥܕܡܐ ܠܗܿܫܐ ܡܼܢ ܡܕܥܐ ܒܡܼܬܒܩܝܢܘܼܬܐ ܕܟܝܿܢܐ ܡܠܦ. ܘܒܗ ܒܛܟܼܣܐ ܪܕܐ. ܫܪܝܪ ܘܡܗܝܡܢ ܘܡܩܒܠ܆ ܘܛܒܿ ܫܪܝܼܪܝܢ ܣܗ̈ܕܐ ܕܐܣܼܗܕܘ ܘܫܪܪܘ ܥܠܘ̄. ܘܐܢܕܝܢ ܣܩܘܼܒܠܐ ܗܿܘ܆ ܬܘܼܒ ܢܒܚܢ ܘܢܥܩܒ ܥܕܡܐ ܕܢܿܩܘܼܡ ܚܬܝܼܬܐܝܼܬ ܥܠ ܫܪܪܐ܀ ܡܿܢܐ ܗܟܝܼܠ ܐ݀ܡܪ ܟܬܒܐ. ܘܐܝܟܢ ܡܠܦ. ܢܿܫܡܥ. ܒܪܫܝܼܬ ܠܡ ܒܼܐ ܐܠܗܐ ܝܿܬ ܫܡܝܐ ܘܝܿܬ ܐܪܥܐ. ܘܗܿܢܐ ܝܘܼܠܦܢܐ ܐ݀ܣܗܕܢܢ ܚܢܢ ܡܼܢ ܠܥܠ ܡܼܢ ܝܼܕܥܬܐ ܟܝܿܢܝܬܐ ܕܝܼܠܢ. ܕܥܩܒܢܢ ܣܿܓܝܼ ܘܐ݀ܫܟܼܚܢܢ ܕܒܪܘܝܐ ܐܝܼܬ ܠܗܿܢܐ ܟܿܠ. ܕܐܝܼܬܘܗܝ ܫܡܿܝܐ ܘܐܪܥܐ ܘܟܿܠ ܕܒܗܘܢ. ܐܝܟ ܕܗܿܐ ܫ݀ܡܥܝܼܢܢ ܕܐܡܪ ܗܿܢܐ ܒܟܬܒܗ. ܡܟܝܼܠ ܕܗܿܟܢ ܫܦܝܼܪ ܫܪܝܼ ܠܡܐܡܪ ܘܠܡܟܬܒܘܼ ܠܐܝܠܝܢ ܕܚܢܢ ܒܥܠܡܐ ܪܒܐ ܘܥܘܼܩܒܐ ܣܿܓܝܼܐܐ ܒܒܘܼ̇ܢܐ ܡܠܝܼܠܐ ܘܡܬܼܒܩܝܢܘܼܬܐ ܕܒܟܝܿܢܐ ܐܫܟܼܚܢܢ ܐܢܝܢ. ܘܐܫܬܪܪܢܢ ܥܠܝܗܝܢ. ܫܪܝܪ ܓܒܪܐ ܘܡܗܝܡܢ ܒܟܿܠ ܕܐ݀ܡܪ ܘܡܠܦ ܒܟܬܒܗ. ܘܛܿܒ ܫܪܝܼܪܝܢ ܘܡܗܝܡܢܝܢ. ܐܝܟ ܕܐܦ ܫܪܝܼܪ̈ܝܢ ܣܗܕ̈ܐ ܣܿܓܝ̈ܐܐ ܕܣܗܼܕܘ ܥܠ ܫܪܪܗ ܘܚܬܝܼܬܘܼܬܗ. ܗܿܫܐ ܕܗܿܠܝܢ ܟܿܠܗܝܢ ܐܬܼܟܢ̈ܫܝ ܠܢ. ܘܐܫܬܪܢܢ ܡܼܢ ܟܿܠܕܘܟ ܘܐܬܼܗܝܡܢܢ ܕܫܪܝܪ ܟܬܒܐ ܕܐܟܬܒ ܪܒܐ ܡܘܿܫܐ ܕܥܠ ܗܘܿܝܐ ܕܒܪܝܼܬܐ. ܐܟܡܐ ܕܫܪܝܪ ܘܛܒܿ ܐܬܗܝܡܢ. ܡܟܐ ܘܠܗܠ ܡܢܗ ܢܥܒܼܕ ܫܘܼܪܝܐ ܚܼܕܬܐ ܠܡܠܼܬܢ. ܘܢܿܒܢܐ ܥܠܘܗܝ ܡܓܠܐ ܥܫܝܼܢܐ. ܘܡܚܣܢܐ ܕܝܕܥܬܐ ܕܫܪܪܐ. ܘܢܟܢܫ ܘܢܡܿܠܐ ܘܢ݀ܣܝܼܡ ܒܗ ܟܿܠܗܝܢ ܚܫܚ̈ܬܐ ܘܣܘܼܢܩ̈ܢܐ ܕܠܚܡܝܢ ܘܡܬܼܗܢܝܢ ܠܫܪܒܐ ܗܿܢܐ ܕܐܪܡܝܼܢܢ ܡܼܢ ܫܘܼܝܐ. ܐܝܿܟܢܐ ܕܟܿܠܗܘܿܢ ܐܝܠܝܢ ܕܦܓܥܝܢ ܒܟܬܒܐ ܗܿܢܐ. ܘܡܬܼܗܿܓܝܢ ܒܗ ܒܝܕܥܬܐ. ܟܕ ܟܢܝܼܫ ܗܘܢܗܘܢ ܡܼܢ ܦܗܼܝܐ ܕܡܪ̈ܢܝܬܐ ܣܪ̈ܝܼܩܬܐ ܕܥ݀ܠܡܐ ܗܿܢܐ ܘܡܥܟܪ̈ܢܝܬܐ ܕܗܘܢܐ. ܘܐܝܼܬܝܗܘܢ ܒܫܠܼܝܐ ܘܒܗܝܼܠܘܼܬܐ. ܘܚܣܝܼܟܘܼܬܐ ܕܡܼܢ ܥܢܝ̈ܢܐ ܡܕܘܕ̈ܐ ܕܣܟ̈ܠܐ ܘܗܕܝ̈ܘܼܛܐ܆ ܡܬܓܡܪܝܢ ܘܡܫܼܬܿܡܠܝܢ ܒܝܼܕܥܬܐ ܕܫܪܪܐ. ܘܡܕܪܟܝܢ ܘܝܕܥܝܢ ܠܟܝܿܢܐ ܕܟܿܠܗܝܢ



Page 160



ܒܪ̈ܝܬܐ ܡܬܼܝ̈ܕܥܢܝܬܐ ܘܡܬܪ̈ܓܫܢܝܬܐ. ܚܬܝܼܬܐܝܼܬ ܘܐܝܟ ܕܐܝܼܬܝܗܝܢ ܫܪܝܼܪܐܝܬ. ܟܐܡܬ݀ ܒܗܿܘ ܛܟܼܣܐ ܘܙܢܼܐ ܕܒܼܪܐ ܘܐܬܩܢ ܐܢܘܢ ܒܪܘܝܐ. ܘܡܼܢ ܝܼܕܥܬܐ ܫܪܝܼܪܬܐ ܕܗܿܠܝܢ ܕܐܝܼܬܝܗܝܢ ܒܪ̈ܝܬܐ ܪ̈ܘܼܚܢܝܬܐ ܘܗܘܼܠ̈ܢܝܬܐ. ܡܬܼܥܠܐ ܠܘܬ݀ ܬܐܘܪܝܐ ܡܪܢܿܝܬܐ ܘܝܼܕܥܬܐ ܡܥܠܝܬܐ ܕܒܪܘܝܗ. ܟܡܐ ܕܡܼܨܝܐ ܠܟܝܿܢܐ ܥܒܝܼܕܐ ܕܢܼܕܥ ܠܥܒܘܿܕܗ. ܘܟܕ ܠܗܕܐ ܝܼܕܥܬܐ ܢܬܼܡܛܐ ܐ̱ܢܫ ܘܢܬܼܥܠܐ ܒܗܘܢܗ. ܬܘܼܒ ܠܐ ܢܿܐܚ ܘܠܐ ܫܿܠܐ ܡܼܢ ܕܣܿܠܩ ܘܡܬܼܥܠܐ ܒܗܿ ܒܬܐܘܪܝܐ ܐܠܗܿܝܬܐ. ܗܿܟܢ ܘܕܠܐ ܫܘܼܠܡ. ܠܐ ܒܚܝ̈ܐ ܕܬܢܢ܆ ܘܠܐ ܒܗܿܠܝܢ ܕܒܬܪ ܚܘܼܕܬܐ ܬܡܿܢ. ܗ̄ ܟܕ ܡܬܼܡܛܐ ܠܡܫܘܼܚܬܐ ܕܬܐܘܪܝܐ ܡܪܢ݀ܝܬܐ ܒܚܝ̈ܐ ܕܬܢܢ. ܬܘܼܒ ܠܐ ܡܣܬܼܢܩ ܥܠ ܢܿܡܘܿܣܐ ܟܬܝܼܒܐ. ܐܦܠܐ ܥܠ ܗܿܘ ܟܝܿܢܝܐ. ܠܝܬ ܗܿܝܕܝܢ ܬܘܼܒ ܗܿܓܝܢܐ ܘܠܐ ܕܘܼܪܫܐ. ܐܬܼܬܚܕܘ ܪ̈ܓܫܐ ܒܪ̈ܝܐ ܘܫܠܝܼܘ ܐܦ ܓܘ̈ܝܐ. ܒܛܠܘ ܙܘ̈ܥܐ ܘܐܫܼܬܬܩܘ ܚܘܼܫ̈ܒܐ. ܘܠܐ ܬܘܼܒ ܚܝ ܗܼܘ ܠܗ ܒܪܢܫܐ ܗܿܘ. ܐܠܐ ܡܪܗ ܚܝ ܒܗ. ܒܗܿܝ ܕܫܿܪܐܼ ܘܥܿܡܪ ܒܗ. ܘܗܼܘ ܡܥܒܕ ܒܗ ܢܒ̈ܗܐ ܩܛܝ̈ܢܐ ܕܠܐ ܕܡܘܼ. ܠܥܼܠ ܡܼܢ ܟܿܠ ܪܘܼܟܒܐ ܘܦܢܛܣܝܐ ܕܚܘܼܫܒܐ. ܘܡܚܕܐ ܘܡܪܒܐ ܠܗ ܒܚܘܼܒܐ ܘܡܫܠܗܒ ܠܗ ܒܪܚܼܡܬܗ. ܘܥܠ ܗܿܠܝܢ ܠܐ ܫܠܝܼܛ ܬܘܼܒ ܠܡܡܠܠܘܼ ܘܠܡܟܼܬܒ. ܐܦܠܐ ܡܼܨܝܐ ܠܕܐܟܘܬܢ ܚܼܫ̈ܢܝܐ ܘܣܟܐ. ܫܒܘܼܩܘ ܠܝ ܐܚ̈ܝ܆ ܕܣܿܓܝܼ ܗܿܐ ܡܡܪܚ ܐܢܐ ܠܡܓܠܐ ܣܬܝܼܪ̈ܬܐ ܕܠܐ ܫܠܝܼܛ ܘܠܐ ܡܦܼܣ ܠܡܫܠܡܘܼ ܐܢܝܢ ܠܟܿܠ ܡܘܼܫ̈ܚܢ. ܒܪܡ ܚܘܼܒܐ ܗܿܐ ܣܿܥܪ ܗܿܠܝܢ ܟܕ ܠܐ ܨ݀ܒܐ ܐܢܼܐ. ܟܕ ܡܘܕܐ ܐܢܼܐ ܕܣܟ ܐܦܠܐ ܠܒܼܨܪܐ ܙܥܘܿܪܐ ܡܼܢ ܕܐܝܟ ܗܿܠܝܢ ܐܬܿܡܿܛܝܼܬ. ܐܠܐ ܐܝܟ ܨܝܪܐ ܫܚܝܼܡܐ ܕܨܿܐܪ ܒܐܘܡܢܘ̈ܬܗ ܣܿܓܝ̈ܐܬܐ ܕܠܐ ܣܟ ܚܙܼܐ ܐܢܝܢ. ܕܐܝܟ ܡܠ̈ܟܐ ܘܐܒܗ̈ܬܐ ܘܢܒܝ̈ܐ ܘܣܿܓܝܼ ܫܒܝܼܚ̈ܬܐ. ܘܬܘܼܒ ܐܚܪ̈ܢܝܬܐ ܕܐܦܠܐ ܡܼܨܝܐ ܠܒܪܢܫܐ ܕܢܼܚܙܐ ܐܢܝܢ ܡܠܐܟ̈ܐ ܘܟܪ̈ܘܼܒܐ ܘܣܪ̈ܦܐ. ܘܐܝܟ ܒܪܢܫܐ ܡܣܟܢܐ ܕܚܫܠ ܬܐܓ̈ܐ ܘܟ̈ܠܝܼܠܐ ܡܫܒ̈ܚܐ܆ ܘܣܟ ܒܪܫܗ ܚܕ ܡܢܼܗܘܢ ܠܐ ܐܬܼܬܣܝܼܡ: ܐܦܠܐ ܡܼܨܝܐ ܕܢܣܝܼܡ. ܘܐܢ ܡܡܪܚ ܘܣܿܐܡ ܒܕܠܐ ܫܠܝܼܛ ܘܠܿܝܬܘ̄ ܒܪ ܡܠܟܘܼـܐ. ܒܪ ܫܥܬܗ ܡܘܬܐ ܦܿܓܥ ܒܗ. ܡܛܠ ܕܬܐܓ̈ܐ ܘܟ̈ܠܝܼܠܐ ܠܡ̈ܠܟܐ ܘܠܒܢ̈ܝ ܡܠ̈ܟܐ ܚܿܫܚܝܢ. ܘܒܢ̈ܝ ܡ̈ܠܟܐ ܒܢܝ̈ܢܫܐ ܐܢܘܢ. ܡܕܝܢ ܐܢ ܨܿܒܝܢ ܒܢܝ̈ܢܫܐ ܐܝܼܬ ܒܟܝܿܢܗܘܢ ܕܢܣܼܩܘܢ ܘܢܬܼܠܥܘܢ ܥܕܡܐ ܕܢܗܼܘܘܢ ܒܢ̈ܝ ܡܠܟܐ ܕܬܫܒܘܿܚܬܐ. ܘܢܗܼܘܘܢ ܝܪ̈ܬܐ ܒܡܠܟܘܼܬܗ ܫܡܝܢܝܼܬܐ. ܕܠܗ ܢܫܘܐ ܠܢ ܒܛܝܒܘܼܬܗ ܐܡܝܢ܀ ܘܒܗܿܠܝܢ ܫܠܡ ܩܦܠܐܘܢ ܕܬܠܬܐ ܒܝܕ ܐܠܗܐ ܕܚܝܠ ܘܥܕܪ ܀

ܩܦܠܐܘܢ ܕܐܪܒܥܐ ܕܡܐܡܪܐ ܕܐܪܒܥܐ ܥܡ ܐܠܗ ܕܡܚܟܡ. ܥܠܗܿܝ ܕܐܡܼܬܝ ܐܬܼܒܪܝܼ ܥ݀ܠܡܐ ܗܿܢܐ ܘܡܼܢ ܐܡܼܬܝ ܐܝܬܘ̄ ܘܡܼܢ ܐܝܟܐ ܘܡܼܢ ܡܘܢ ܐܬܩܝܡ.[2] ܨܠܘܿܬܐ܆ ܒܿܪܘܝܐ ܕܥ̈ܠܡܐ ܘܡܬܩܢܢܐ ܕܒܪ̈ܝܬܐ ܡܫܬܣܢܐ ܘܡܫܪܪܢܐ ܘܝܨܘܼܦܐ ܘܡܦܪܢܣܢܐ. ܗܿܘ ܕܟܿܠܗܘܿܢ ܒܪܡܙܟ ܬܿܠܝܢܼ ܘܩܿܝܡܝܢ. ܘܒܟ ܚܐܝܝܢ ܘܒܟ ܡܬܼܬܙܝܼܥܝܢ



Page 161



ܘܢܛܝܪܝܢ. ܬܪܨ ܗ̈ܠܟܬܐ ܕܗ̈ܘܢܝܢ ܒܫܒ̈ܝܠܐ ܬܪ̈ܝܼܨܐ ܕܝܼܕܥܬܐ ܕܫܪܪܐ. ܘܐܢܼܗܪ ܠܼܒ̈ܘܬܢ ܕܢܬܼܕܟܘܢ ܡܼܢ ܚܫܘܼܟܘܬܐ ܕܚܛܝܼܬܐ. ܘܚܟܡ ܗܕܝܘܼܛܘܼܬܢ ܒܝܼܕܥܬܐ ܕܝܘܼܠ̈ܦܢܝܟ. ܐܝܿܟܢܐ ܕܟܿܠܢ ܒܟܿܠܗܘܢ ܥ̈ܠܡܝܢ ܢܘܕܐ ܘܢܫܒܚܟ ܘܒܟܿܠܙܒܢ ܐܡܝܢ܀ ܗܿܫܐ ܕܝܢ ܐܫܿܬܪܪܢܢ ܟܿܠܢ ܥܠ ܟܬܒܐ ܐܠܗܝܐ [ܕܗܘܝܐ ܕܒܪܝܬܐ. ܘܕܓܒܪܐ ܗܘ ܐܠܗܝܐ ܗܿܘ] ܕܐܟܬܒܗ ܡܼܢ ܦܘܼܩܕܢܐ ܐܠܗܝܐ ܘܐܬܝܒܠ ܒܥܿܠܡܐ. ܘܫܪܝܪܐܝܼܬ ܐܬܩܕܫ ܒܝܕ ܕܘܼܒܪ̈ܘܗܝ ܫܒܝܼܚ̈ܐ ܘܡܟܝܼܟܘܼܬܗ ܪܡܪܡܬܗ ܠܗܿܢܐ ܪܘܡܐ ܡܥܠܝܐ ܥܕܡܐ ܕܢܬܼܥܢܐ ܥܡ ܡܪܗ. ܘܒܝܕ ܨܘܡܗ ܓܡܝܼܪܐ ܕܐܪܒܥܝܢ ܝܘܡ̈ܝܢ. ܘܫܠܝܗ ܕܒܛܘܼܪܐ ܗܿܘ ܩܕܝܼܫܐ. ܘܨܠܘܿܬܗ ܐܡܝܼܢܬܐ ܘܩܘܡܗ ܕܩܕܡ ܡܪܗ܆ ܐܬܢܗܪ ܗܘܢܗ ܘܐܬܕܟܝܼ ܠܒܗ. ܘܐܨܛܠܠܘ ܚܘܼܫ̈ܒܘܗܝ ܡܼܢ ܟܿܠܗ ܬܐܛܪܐ ܕܗܘܼܠܢܝܘܼܬܐ ܥܕܡܐ ܕܐܦ ܡܫܼܟܐ ܕܐܦ̈ܘܗܝ ܐܙܕܗܝܼ. ܘܐܙܠܓܼ ܙܝܼܘܐ ܦܪܨܘܼܦܗ ܐܝܟ ܫܡܼܫܐ. ܐܝܟܢ ܕܠܐ ܢܬܼܡܨܘܢ ܗܘܼܘ ܒܢ̈ܝ ܐܝܣܪܐܝܠ ܠܡܡܪܚܘ ܘܠܡܚܪ ܦܪܨܘܦܗ ܗܿܘ ܐܠܗܝܐ. ܘܗܝܕܝܢ ܐܥܒܕ ܒܗ ܪܘܼܚܐ ܩܕ̄ ܗܿܘ ܕܒܗ ܥ݀ܡܪ ܗܘܼܐ ܘܒܐܝܼܕ̈ܘܗܝ ܣܿܥܪ ܗܘܼܐ ܠܚ̈ܝܠܐ ܪܘܪ̈ܒܐ. ܕܢܫܪܐ ܘܢܚܘܐ ܠܥܿܠܡܐ ܥܠ ܒܪܘܝܘܼܬ ܫܡܝܐ ܘܐܪܥܐ. ܘܕܕ ܐܠܗܐ ܒܪܐ ܫܡܝܐ ܕܡܠܐܟ̈ܐ ܘܐܪܥܐ ܕܒܢܝ̈ܢܫܐ. ܘܥܠ ܗܿܠܝܢ ܡܼܢ ܠܥܼܠ ܚܘܝܼܢܢ ܦܣܘܿܩܐܝܼܬ ܘܟܪܝܐܝܼܬ. ܘܫܪܪܢܢ ܡܼܢ ܟܝܿܢܐ ܚܬܝܼܬܐ ܐܒܐ ܘܡܠܦܢܐ ܕܟܿܠܢ ܘܐܫܠܡܼܢܢ ܠܟܿܠܗܘܿܢ ܥܡܼܡ̈ܐ ܐܚܝ̈ܝܢ ܘܒܢ̈ܝ ܓܢܼܣܢ. ܕܚܕ ܗܘܼ ܐܠܗܢ. ܘܕܗܼܘ ܒܪܐ ܒܪ̈ܝܬܐ ܘܐܬܩܢ ܥ̈ܠܡܐ. ܘܕܡܛ݀ܠܡܢܐ ܒܪܐ ܐܢܘܢ. ܘܕܗܘܼ ܝܨܿܦ ܘܡܦܪܢܣ ܠܗܘܢ. ܘܕܗܼ، ܣܟ ܠܐ ܡܼܬܕܪܟ. ܘܠܐ ܡܼܬܝܕܥ. ܘܕܐܝܼܬ ܥܿܠܡܐ ܐ̱ܚܪܢܐ ܣܛܪ ܡܼܢ ܗܘܼܠܢܝܐ ܘܐܝܟܢܝܘܼܬܗ ܘܥܠ ܥܿܠܡܐ ܐ̱ܚܪܢܐ ܕܥܬܝܕ ܕܢܗܼܘܐ. ܘܥܠ ܒܪܝܼܬܗ ܕܒܪܢܫܐ. ܘܟܝܿܢܗ ܘܛܟܣܼܗ. ܥܠ ܣܿܓܝ̈ܐܬܐ ܕܐܬܡܨܝܼܢܢ ܕܢܿܐܠܦ ܡܼܢ ܣܦܼܪܗ ܪܒܐ ܕܟܝܿܢܐ. ܘܫܪܪܢܢ ܠܟܿܠ ܐ̱ܢܫ ܥܠ ܗܿܠܝܢ. ܘܠܝܬ ܣܟ ܠܡܬܦܠܓܘܼ܀ ܗܿܫܐ ܕܝܢ ܢ݀ܬܢܐ ܬܘܼܒ ܠܗܿܠܝܢ ܒܛܟܣܼܐ ܕܣܕܝܪܘܬܗܝܢ. ܐܝܟ ܕܛܟܣ ܐܢܘܢ ܗܿܘ ܕܐܥܒܕ ܒܡܘܿܫܐ ܪܒܐ ܡܠܦܢܗܘܢ. ܘܢܿܫܡܥ ܘܢܐܠܦ ܚܬܝܼܬܐܝܼܬ ܕܐܝܟܢ ܐܬܩܝܡܘ ܥ̈ܠܡܐ ܘܐܬܬܩ̈ܢܝ ܒܪ̈ܝܬܐ. ܘܡܼܢ ܡܢܐ ܘܐܝܿܟܢܐ. ܐܝܟܢܐ ܕܡܢܼܗܝܢ ܕܒܪ̈ܝܬܐ ܢܕܥܝܼܘܗܝ ܠܒܪܘܝܐ. ܘܠܘܬܗ ܢܫܬܿܘܫܛ. ܗܼܘ ܐܝܼܬܘ̄ ܒܝܬ ܓܘܣܐ ܪܒܐ ܘܡܓܕܠܐ ܥܫܝܼܢܐ. ܘܡܢܝܼܚܢܐ ܘܡܢܛܪܢܐ ܘܓܡܘܪܐ܀ ܗܿܫܐ ܢܫܪܐ ܘܢܫܡܥ ܡܢܗ ܕܟܬܒܐ ܩܕ̄ ܕܐܘܪܝܬܐ. ܘܢܒܚܢ ܡܠ̈ܘܗܝ ܐܠܗ̈ܝܬܐ. ܘܢܪܕܐ ܒܣܕܪܐ ܥܠ ܣܒܪܐ ܘܬܘܼܠܟܢܐ ܫܪܝܼܐ ܕܡܡܢܥ ܠܢ ܠܘܬ ܫܘܼܠܡܐ ܘܫܘܼܡܠܝܐ ܛܒܿܐ. ܙܒܢܐ ܗܿܘ ܡܟܝܠ ܕܡ̈ܠܘܗܝ ܩܕܝܼܫ̈ܬܐ ܕܟܬܒܐ ܐܠܗܝܐ ܢܣܪܚ ܟܕ ܐܡܿܪܝܢܢ ܒܪܫܝܬ ܠܡ ܒܪܐ ܐܠܗܐ ܫܡܝܐ ܘܐܪܥܐ܀ ܩܕܡܐܝܬ ܚܘܝܼ ܫܘܼܪܝܐ ܐܝܬ ܠܫܡܝܐ ܘܐܪܥܐ. ܘܠܘ ܡܼܢ ܥܿܠܡ ܐܢܘܢ. ܘܐܠܘܼ ܐܡܼܪ ܗܘܼܐ ܕܒܪܫܝܼܬ



Page 162



ܐܝܼܬܝܗܿ ܗܘܼܬ݀ ܫܡܝܐ ܘܐܪܥܐ܆ ܗܐ ܡܣܗܕ ܗܘܼܐ ܕܐܝܼ̈ܬܝܼܝܼܐ ܐܢܘܢ. ܐܠܐ ܐܡܼܪ ܕܒܪܫܝܬ ܒܪܼܐ ܐܠܗܐ ܝܿܬ ܫܡܝܐ ܘܝܿܬ ܐܪܥܐ. ܘܒܗܠܝܢ ܚܘܝܼ ܩܕܡܐܝܼܬ ܕܐܝܼܬ ܐܠܗܐ ܡܬܘܼܡܐܝܬ ܕܠܐ ܪܫܝܼܬܐ. ܘܗܼܘ ܒܪܼܐ ܫܡܝܐ ܘܐܪܥܐ ܘܥܒܼܕ ܠܗܘܢ ܫܘܼܪܝܐ. ܐܘܟܝܼܬ ܪܫܝܬܐ. ܘܐܢ ܬܐܡܪ ܕܗܿܐ ܒܪܘܝܘܼܬܐ ܕܫܡܝܐ ܘܐܪܥܐ܆ ܒܬܪܟܢ ܢܦܼܠܬ݀ ܗܕܐ ܡܚܫܒܬܐ ܠܐܠܗܐ ܘܒܪܼܐ ܐܢ̈ܝܢ. ܕܡܢܼܩܕܝܼܡ ܠܝܬ ܗܘܼܐ ܗܕܐ ܡܚܫܒܬܐ. ܒܗܿܝ ܕܗܘܼ ܠܝܬ ܗܘܼܐ ܠܗ ܪܫܝܼܬܐ. ܘܠܗܠܝܢ ܐܝܬ ܪܫܝܼܬܐ ܐܘܟܝܬ ܫܘܼܪܝܐ. ܐܡܿܪܝܢܢ ܕܐܠܗܐ ܒܟܿܠ ܡܕܡ ܡܫܡܠܝܐ ܐܝܼܬܘ̄ ܘܠܐ ܣܟ ܚܣܝܪ ܒܗ ܡܕܡ. ܘܟܿܠܗܿ ܡܫܡܠܝܘܼܬܗ ܥܡܗ ܐܝܼܬܝܗܿ ܐܘܣܝܐܝܬ ܘܡܬܘܼܡܐܝܬ. ܘܠܝܬ ܠܗܿ ܣܘܠܘܓܝܣܡܘܣ ܗܿܝ ܕܐܦܠܐ ܠܡ̈ܠܐܟܐ ܕܐܝܼܬܝܗܘܢ ܒܪܝܼܬܗ. ܘܠܐ ܐܬܚܕܬ ܒܗ ܚܘܼܫܒܐ ܚܼܕܬܐ ܕܠܐ ܝܿܕܥ ܗܘܼܐ ܠܗ ܡܬܘܼܡܐܝܬ. ܐܦܢ ܟܬܒܐ ܡܠܓܠܓ ܥܡܢ ܐܟܡܐ ܕܡܼܨܝܐ ܠܝܢ ܚܢܢ ܕܢܿܣܬܿܟܠ ܘܡܫܬܿܥܐ ܥܠ ܣܘܼܥܪ̈ܢܘܝ ܙܒ̈ܢܐ ܘܥܕ̈ܢܐ ܘܛܘܼܪ̈ܐ ܘܡܘܼܫܚ̈ܬܐ. ܘܚܘܼܫ̈ܒܐ ܘܡܪ̈ܢܝܬܐ. ܘܚܡܼܬܐ ܘܪܘܓܙܐ. ܘܬܘܬܐ ܘܥܩܬܐ. ܘܣܿܓܝ̈ܐܬܐ ܕܐܝܟ ܗܿܠܝܢ ܕܣܟ ܠܝܬ ܐܢ̈ܝܢ [ܒܟܝܿܢܐ ܐܠܗܝܐ]. ܐܠܐ ܒܟܝܿܢܐ ܕܒܢܝ̈ܢܫܐ ܠܚܘܼܕ. ܘܬܚܝܬ ܙܒܢܐ ܐܢܘܢ ܘܒܫܘܼܠܛܢܐ ܕܚܐܪܘܼܬܐ. ܐܠܗܐ ܗܿܟܝܠ ܠܥܠ ܡܼܢ ܙܒ̈ܢܐ ܐܝܼܬܘܗܝ. ܘܠܥܠ ܡܼܢ ܗܿܠܝܢ ܟܿܠܗܝܢ. ܘܠܥܠ ܡܼܢ ܟܿܠ ܙܘܥܐ ܘܚܘܼܫܒܐ ܕܒܢܝ̈ܢܫܐ. ܘܟܿܠܡܕܡ ܕܒܪܼܐ ܘܥܒܼܕ܆ ܐܢ ܡܢܼܩܕܝܼܡ ܘܐܢ ܒܬܪܟܢ. ܘܟܿܠ ܡܕܡ ܕܗܘܼܐ ܘܓܼܕܫ ܒܥܿܠܡܐ ܕܡ̈ܠܐܟܐ ܘܒܥܿܠܡܐ ܕܝܼܠܢ܆ ܘܥܕܟܝܠ [ܓܿܕܫ]. ܒܥܒܿܕܐ ܘܐܢ ܒܡܠܼܬܐ ܘܐܢ ܒܚܘܼܫܒܐ. ܗܼܘ ܩܕܡ ܝܕܥܗ ܡܼܢ ܥ݀ܠܡ ܐܝܟ ܗܿܘ ܕܗܘܼܐ ܘܥܒܼܪ. ܘܗܟܘܬ ܫܪܒܐ ܕܒܪܘܼܝܘܬܐ ܕܫܡܝܐ ܘܕܐܪܥܐ. ܕܐܝܼܬܝܗܘܢ ܥܿܠܡܐ ܕܪ̈ܘܼܚܢܐ ܘܥܿܠܡܐ ܕܓܘܼܫ̈ܡܢܐ. ܒܬܪܥܝܼܬܗ ܐܝܼܬܝܗܿ ܗܘܼܬ݀܆ ܐܝܼܬܝܐܝܬ ܘܡܬܘܼܡܐܝܬ. ܐܦ ܙܒܢܐ ܕܒܗ ܨܿܒܐ ܗܘܼܐ ܕܬܣܼܒܝ ܫܘܼܪܝܐ ܒܪܘܝܘܼܬܐ ܗܕܐ. ܘܐܫܬܿܡܠܝܼ ܘܗܘܼܐ ܠܗ ܫܘܼܪܝܐ ܠܫܘܠܡܐ ܕܩܕܡ ܐܬܗܘܢܢ. ܐܠܐ ܠܢ ܠܐ ܡܼܨܝܐ ܕܗܟܘܬ݀ ܒܚܕ ܪܦܦܐ ܢܐܡܪܝܼܘܗܝ ܐܘܿ ܢ݀ܫܡܥܝܼܘܗܝ. ܐܠܐ ܒܡܬܼܚܐ ܬܫܥܝܼܬܢܝܐ ܒܣܼܕܪܐ ܐܪܝܼܟܐ ܕܣܘܕܐ ܣܿܓܝܼܐܐ. ܐܟܡܐ ܕܟܕ ܚܿܐܪ ܐ̱ܢܫ ܠܪܘܼܚܩܐ ܣܿܓܝܼܐܐ. ܘܚܿܙܐ ܡܼܢ ܫܝܠ ܒܚܕ ܪܦܦܐ ܕܦܬܚ ܥܝܢܘ̈ܗܝ܆ ܕܐܝܼܬ ܩܕܡܘܗܝ ܦܩܥܬܐ ܪܘܝܼܚܬܐ. ܘܒܡܨܥܬܗܿ ܡܕܝܼ̈ܢܬܐ ܘܩܘܪ̈ܝܐ. ܘܢܗܪ̈ܘܬܐ ܘܓܢ̈ܐ ܘܥܒ̈ܐ ܘܚܩ̈ܠܬܐ. ܘܟܢܝܼܫ ܒܗܿ ܬܘܼܒ ܣܘܓܐܐ ܕܚܝܠ̈ܘܬܐ ܦܪ̈ܫܐ ܘܪ̈ܓܠܝܐ. ܘܐܝܼܬ ܒܗܿ ܣܘܓܐܐ ܕܦ̈ܠܚܝ ܐܪܥܐ ܘܪ̈ܥܝܼܝܼ ܥܢ̈ܬܐ ܘܒܩܪ̈ܐ ܘܪ̈ܡܟܐ. ܘܟܪܝܼܟܝܢ ܠܗܿ ܬܘܼܒ ܛܘܼܪ̈ܐ ܣܿܓܝ̈ܐܐ ܣܒ̈ܝܼܣܝ ܒܐܝܠ̈ܢܐ ܕܟܿܠ ܓܢܣ. ܘܥܿܡܪܝܢ ܒܗܘܢ ܚܝܘܼܬ ܒܪܐ ܘܥܘܦܐ ܣܿܓܝܼܐܐ. ܘܐܝܼܬ ܒܗܘܢ ܬܘܼܒ ܚܦܼܪ̈ܐ ܘܢܦܼ̈ܩܐ ܘܡܛ̈ܐܠܐܣ ܕܙ̈ܢܝܐ ܣܿܓܝ̈ܐܐ. ܥܡ ܐܚܪ̈ܢܝܬܐ ܣܿܓܝ̈ܐܬܐ ܕܡܨܝܐ ܕܢܗܘ̈ܝܢ ܒܦܩܥܬܐ ܗܿܝ ܪܒܬܐ ܘܒܛܘܼܪ̈ܐ ܕܚܕܝܪܝܢ ܠܗܿ. ܘܠܗܠܝܢ



Page 163



ܟܿܠܗܝܢ ܚܕ ܡܦܬܚ ܥܝܢܐ ܚܙܼܐ ܐܢܝܢ. ܐܠܐ ܠܐ ܡܼܨܝܐ ܕܢܬܬܢ̈ܝܢ ܐܘܿ ܕܢܫܬܿܡ̈ܥܢ. ܐܠܐ ܒܥܕܢܐ ܣܿܓܝܐܐ. ܐܝܟ ܕܐܦܠܐ ܚܢܢ ܗܿܫܐ ܐܫܿܟܚܢܢ ܕܢܐܡܪ ܘܢܿܟܬܘܼܒ ܘܢܣܝܟ ܐܢܝܢ ܒܚܕܐ ܡܠܼܬܐ. ܗܿܟܢܐ ܘܝܬܝܪ ܡܼܢ ܗܿܟܢ ܪܡܼܙ ܐܠܗܐ ܘܐܬܩܝܡ ܟܿܠܡܕܡ ܒܚܕ ܪܦܦܐ. ܐܠܐ ܟܬܒܐ ܩܕ̄ ܗܿܐ ܡܠܓܠܓ ܥܡ ܫܒܪܘܬܢ ܐܝܟ ܣܿܦܪܐ ܓܡܝܼܪܐ ܒܝܘܼܠܦܢܐ ܕܡܬܼܢܚܬ ܥܡ ܫܒܪܐ ܘܡܠܓܠܓ ܥܡܗ ܒܗܓܝܿܢܐ ܕܐܬܘ̈ܬܐ ܘܟܬܝܼܒܬܐ. ܘܠܡܠܼܬܐ ܕܐܝܼܬ ܒܗܿ ܥܣܪ ܐܬܘ̈ܬܐ ܥܣܪ ܙܒܢ̈ܝܢ ܡܗܓܐ ܠܗ ܒܗܿ ܚܕܐ ܚܕܐ ܐܬܘܼܬܐ ܥܕܡܐ ܕܡܼܬܕܪܫ ܘܡܫܼܬܿܡܠܝܐ ܒܝܘܼܠܦܢܐ. ܘܐܦ ܩܪܘܝܐ ܬܘܼܒ ܐܡܼܬܝ ܕܦܿܬܚ ܠܟܬܒܐ ܘܚܿܐܪ ܒܗ܆ ܝܿܕܥ ܠܟܿܠ ܡܐ ܕܪܫܝܼܡ ܒܚܘܼܩ̈ܘܗܝ. ܐܠܐ ܠܐ ܡܼܨܝܐ ܕܢܐܡܪ ܠܟܿܠܗܝܢ ܕܚܿܙܐ ܒܚܕ ܡܦܬܚ ܦܘܼܡܐ. ܐܦܠܐ ܠܫܡܘܥ̈ܐ ܬܘܼܒ ܡܨܝܐ ܕܢܫܡܼܥܘܢ ܟܿܠܗܝܢ ܐܟܚܕܐ. ܐܠܐ ܡܬܼܩܪ̈ܝܢ ܚܕܐ ܚܕܐ ܡܠܼܬܐ. ܘܡܣܬܿܝܟ̈ܢ ܒܚܕ ܚܕ ܦܬܓܡ. ܘܗܟܢܐ ܡܼܬܦܪ̈ܫܢ ܘܡܬܬܪ̈ܓܡܢ ܘܡܬܼܝܕ̈ܥܢ ܠܫܡܘ̈ܥܐ. ܗܟܘܬ ܐܬܠܓܠܓ ܥܡܢ ܟܬܒܐ ܩܕ̄ ܘܐܫܼܬ̈ܥܝܼ ܠܢ ܘܐܠܦ ܒܐܪ̈ܝܼܟܬܐ ܠܟܿܠܗܝܢ ܐܝܠܝܢ ܕܒܚܕ ܪܦܦ ܒܼܬ݀ ܘܐܩܝܡܬ݀ ܥܒܘܼܕܘܼܬܐ ܐܠܗܿܝܬ. ܐܝܟ ܕܐܦ ܠܐ ܡܼܨܝܐ ܗܘܼܬ݀ ܠܢ ܕܢܫܡܼܥ ܥܕ ܡܕܪܫܝܼܢܢ ܘܡܼܬܚܝܠܝܼܢܢ ܒܝܘܼܠ̈ܦܢܐ ܐܠܗ̈ܝܐ. ܘܗܝܕܝܢ ܡܫܼܬܠܡ ܠܢ ܝܘܼܠܦܢܐ ܡܫܡܠܝܐ ܕܒܗ ܡܬܼܚܟܡܝܼܢܢ ܘܡܬܓܓܪܝܼܢܢ. ܒܝܼܕܥܬܐ ܐܠܗܿܝܬܐ. ܐܟܙܢܐ ܬܘܼܒ ܕܢܗܼܘܐ ܐ̱ܢܫ ܒܪܐ ܝܠܘܕܐ ܝܢܘܩܣܐ. ܕܥܕܟܝܠ ܠܐ ܝ݀ܕܥ ܕܢܡܠܠ ܡܕܡ ܣܟ. ܐܠܐ ܡܠܓܠܓ ܒܠܫܢܗ ܪܥܕܐ. ܘܩܪܐ ܠܐܒܘܼܗܝ ܒܫܡܐ ܕܗܼܘ ܡܿܨܐܼ ܕܢܠܓܠܓ ܗܟܘܬ ܐܦ ܠܐܡܗ ܘܐܠܚ̈ܘܗܝ. ܘܠܬܕܐ ܕܐܡܝ ܘܠܡܝ̈ܐ ܘܠܫܪܟܐ ܕܨܒ̈ܘܬܐ ܘܡܐܟ̈ܠܬܐ. ܗܼܘ ܡܼܢ ܕܝܼܠܗ ܒܐܝܠܝܢ ܕܡܿܨܐܼ ܡܗܦܟ ܠܫܢܗ ܩܿܪܐ ܘܣܿܐܡ ܠܗܘܢ ܫܡ̈ܗܐ ܐ̱ܚܪ̈ܢܐ. ܘܗܼܢܘܢ ܐܒ̈ܘܗܝ ܒܗ ܒܠܘܓܠܓܐ ܕܠܫܢܗ ܡܬܼܢܚܬܝܢ ܘܡܡܠܠܝܢ ܥܡܗ. ܐܝܟ ܕܡܼܨܝܐ ܠܗ ܗܼܘ ܕܢܕܥ ܘܢܣܬܿܟܠ. ܘܟܕ ܩܠܝܼܠ ܡܫܬܘܫܛ ܒܩܘܡܬܐ ܡܚܠܦ ܫܡ̈ܗܐ ܠܨܒ̈ܘܬܐ ܕܬܘܼܒ ܡܫܘܕܥܝܼܢ ܡܼܢ ܩܕ̈ܡܝܐ. ܘܗܟܘܬ ܒܗܘܢ ܡܣܬܘܕܝܢ ܥܡܗ ܐܒ̈ܗܘܗܝ ܥܕܡ ܡܫܼܬܿܡܠܐ ܒܡܠܼܬܐ ܘܒܪܬ݀ ܩܿܠܐ. ܗܟܘܬ ܐܬܚܫܚ ܥܡܢ ܐܠܗܢ ܛܒܿܐ ܘܐܒܘܢ ܡܪܚܡܢܐ ܘܒܐܝܠܝܢ ܕܡܼܨܝܐ ܠܢ ܕܢܕܥ ܘܢܣܬܿܟܠ ܠܓܠܓ ܥܡܢ ܒܠܫܢܢ ܘܒܛܟܼܣܐ ܕܡܡܠܠܢ ܘܕܪܫ ܠܢ ܒܝܘܼܠܦ̈ܢܘܗ ܐܠܗ̈ܝܐ ܘܚܟܡ ܗܕܝܘܛܘܬܢ ܘܐܩܝܼܡ ܠܢ ܒܬܪ ܣܿܦܪܐ ܩܕܡܝܐ ܡܕܥܐ܆ ܣܿܦܪܐ ܐܚܪܢܐ ܪܒܐ ܡܘܿܫܐ. ܥܕ ܡܬܼܚܝܠܝܼܢܢ ܒܝܘܼܠܦ̈ܢܐ ܘܝܕ̈ܥܬܐ܆ ܘܗܿܝܕܝܢ ܐܬܿܐ ܠܢ ܡܠܦܢܐ ܐܚܪܢܐ ܕܝܘܼܠܦܢܐ ܡܫܡܠܝܐ ܕܓܡܝܼܪܘܼܬܐ. ܘܡܘܿܫܐ ܡܿܢ ܐܝܟ ܕܠܝܠ̈ܘܼܕܐ ܚܠܒܐ ܐܫܩܝܼ ܠܢ. ܘܐܝܟ ܕܥܡ ܫܒܪ̈ܐ ܠܓܠܓ ܥܡܢ. ܘܐܝܟ ܕܠܛܠ̈ܝܐ ܕܝ݀ܠܦܝܢ ܒܐܣܟܘܿܠܐ ܗܿܓܝܼ ܠܢ ܒܐܬܘ̈ܬܐ



Page 164



ܕܟܬܝܒܬܐ. ܥܕ ܡܬܕܪܫܝܼܢܢ ܘܡܼܬܚܝܠܝܼܢܢ. ܘܗܿܝܕܝܢ ܡܬܝܼܗܒ ܠܢ ܟܬܒܐ ܡܫܡܠܝܐ ܕܓܡܪ ܘܡܫܡܠܐ ܠܩܪ̈ܘܝܘܗܝ ܒܝܼܕܥܬܐ ܕܫܪܪܐ. ܗܿܟܢܐ ܢ݀ܬܪܥܐ ܘܗܟܢܐ ܢ݀ܣܬܿܟܠ ܘܢܩܕܡ ܢܣܝܼܡ ܒܪܥܝܼܢܢ. ܘܐܝܟ ܫܒܪ̈ܐ ܘܝܠܘܼܕ̈ܐ ܘܛܠ̈ܝܐ ܢܩܒܠ ܠܐܝܠܝܢ ܕܒܗܝܢ ܡܬܚܫܚ ܥܡܢ ܟܬܒܐ ܐܠܗܝܐ. ܥܕ ܡܼـܪܫܝܢܢ ܒܐܠܗ̈ܝܬܐ. ܘܗܿܝܕܝܢ ܡܬܝܼܗܒ ܠܢ ܝܘܼܠܦܢܐ ܡܫܡܠܝܐ ܕܐܝܼܬܘܗܝ ܐܝܟ ܡܐܟܘܼܠܬܐ ܡܫܡܠܝܬܐ ܕܡܬܩܪܒܐ ܠܓܒܪܐ ܕܡܫܡܠܝ ܒܡܫܘܼܚܬܐ ܕܩܘܡܬܐ ܓܡܝܼܪܬܐ܀ ܗܿܫܐ ܬܘܼܒ ܢ݀ܗܦܘܼܟ ܠܟܬܒܐ ܩܕ̄. ܢܫܡܥ ܕܐܝܟܢ ܘܐܡܼܬܝ ܐܬܒܪܝ ܥ݀ܠܡܐ. ܘܡܼܢ ܡܘܢ ܐܬܼܩܝܡ. ܕܡܛ݀ܠ ܡܘܢ ܐܬܒܪܝܼܘ ܥ̈ܠܡܐ ܘܒܪ̈ܝܬܐ ܘܒܪܢܫܐ܆ ܩܕܡܢܢ ܫܘܕܥܢܢ ܘܚܘܝܼܢܢ ܡܼܢ ܠܥܼܠ. ܗܿܫܐ ܕܝܢ ܗܿܐ ܬܢܿܝܢܢ ܘܡܚܘܝܢܢ ܣܕܝܼܪܐܝܬ. ܕܐܡܼܬܝ ܘܐܝܟܢܐ ܘܡܼܢ ܡܢܐ ܐܬܒܪܝܼ ܘܐܬܼܬܩܢ ܟ݀ܠܡܕܡ. ܐܟܙܢܐ ܕܐܢܫ ܢܐܡܪ܆ ܕܦܠܢ ܡܠܟܐ ܒܢܼܐ ܡܕ̈ܝܼܢܬܐ ܡܛܠ ܕܦܠܢ ܘܙܦܠܢ. ܘܐܩܢܝܼ ܦܝܿܣܐ ܠܫܡܘ̈ܥܐ ܕܡܛܠ ܐܝܕܐ ܥܠܼـܐ ܘܒܐܝܢܐ ܪܥܝܢܐ ܘܢܝܼܫܐ. ܘܒܐܝܢܐ ܨܒܝܿܢܐ ܒܢܼܐ ܘܐܩܝܼܡ ܐܢܝܢ ܡܠܟܐ ܗܿܘ ܠܡܕܝܼܢ̈ܬܐ ܗܠܝܢ. ܘܒܬܪ ܕܫܡܼܥܘ ܘܝܠܼܘ ܘܐܫܬܪܪܘ ܫܡܘܼܥ̈ܐ ܠܥܠܼܬܐ ܘܢܝܼܫܐ ܘܨܒܝܿܢܐ ܕܡܛܠܬܗܘܢ ܐܬܒ̈ܢܝܼܝܼܢ ܘܐܬܬܩ̈ܢܝܢ ܡܕܝܢ̈ܬܐ ܗܿܠܝܢ. ܗܿܝܕܝܢ ܬܘܼܒ ܡܫܪܐ ܠܡܬܢܝܘܼ ܣܕܝܪܐܝܼܬ ܕܐܡܼܬܝ ܘܒܐܝܢܐ ܙܒܢܐ ܐܬܼܒ̈ܢܝܼܝܼܢ ܘܐܝܟܢܐ ܐܬܼܛܟܣܘ ܒܢܝܢܗܝܢ. ܘܫܘܼܪ̈ܝܗܝܢ. ܘܡܓܕ̈ܠܝܗܝܢ ܘܣܚܪ̈ܬܗܝܢ ܘܫܘܩ̈ܝܗܝܢܘܡܼܢ ܡܢܐ. ܘܡܼܢ ܐܝܠܝܢ ܐܕ̈ܫܐ ܗܘܼܐ ܡܠܘܼܐܐ ܠܩܘܼܝܡܗ ܕܒܢܝܿܢܐ. ܗ̄ ܕܐܝܟ ܟܐܦ̈ܐ ܕܐܬܦܣܠ̈ܘܼ ܡܼܢ ܛܘܼܪܐ. ܘܩܝ̈ܣܐ ܕܐܼܬܦܣܩܘ ܡܼܢ ܥܒ̈ܐ. ܘܠ̈ܒܢܐ ܘܩܪ̈ܡܝܕ̈ܐ ܕܐܬܼܬܩܢܘ ܡܼܢ ܥܦܪܐ. ܘܥܡܘܼܪ̈ܐ ܘܬܘܬܒ̈ܐ ܕܫܪܼܘ ܒܗܝܢ. ܘܫܪܟܐ ܕܐܘܼܡ̈ܢܐ ܘܛܟܼ̈ܣܐ ܕܗܘܼܘ ܘܐܬܼܛܟܣܘ ܒܡܕܝܼܢ̈ܬܐ ܗܠܝܢ܀ ܗܟܘܬ ܐܦ ܚܢܢ ܕܒܐܝܿܕܐ ܥܠܼܬܐ ܘܡܛܠ ܡܢܐ ܐܬܼܒܪܝܬ݀ ܒܪܝܼܬܐ ܘܐܬܬܩܢܘ ܥܠ̈ܡܐ. ܩܕܡܢܢ ܚܘܝܼܢܢ ܢܗܝܼܪܐܝܼܬ ܡܼܢ ܠܥܼܠ. ܥܠ ܟܿܠܗܝܢ ܐܝܠܝܢ ܕܡܼܬܒ̈ܥܝܢ ܗܘܼ̈ܝ ܚܬܝܼܬܐܝܼܬ ܡܼܢ ܟܝܿܢܐ ܘܡܼܢ ܩܢܘܼܡܢ ܘܒܪܝܼܬܢ ܐܫܬܘܕܥܢܢ. ܗܿܫܐ ܕܝܢ ܙܒܢܐ ܗܿܘ ܕܢܿܬܢܐ ܣܕܝܪܐܝܼܬ ܕܐܡܬܼܝ ܐܬܼܒܪܝܼܘ ܥܠ̈ܡܐ. ܘܐܝܿܟܢܐ ܐܬܼܩܝܡܘ ܘܡܼܢ ܡܢܐ ܗܘܼܘ.. ܒܪܫܝܼܬ ܒܪܐ ܐܠܗܐ ܝܿܬ ܫܡܿܝܐ ܘܝܿܬ ܐܪܥܐ. ܘܒܗܢܐ ܦܬܓܡܐ ܕܐܡܼܪ ܣܝܟ ܟܿܠܗܝܢ ܒܪ̈ܝܬܐ ܕܒܼܪܐ ܐܠܗܐ. ܥ݀ܠܡܐ ܕܪ̈ܘܼܚܢܐ. ܘܥܿܠܡܐ ܕܓܘܼܫܡ̈ܢܐ. ܝܿܬ ܫܡܿܝܐ ܘܝܿܬ ܐܪܥܐ. ܗ̄ ܠܟܝܿܢܐ ܕܫܡܝܐ ܕܐܐܝܟܢܐ ܐܬܼܘ ܠܡܗܼܘܐ ܘܠܟܝܿܢܐ ܕܐܪܥܐ܆ ܕܐܝܿܟܢܐ ܐܬܼܬ݀ ܠܡܬܼܩܝܡܘܼ. ܘܫܡܝܐ ܕܫܡ̈ܝܐ ܥܠ ܣܿܓܝ̈ܐܐ ܡܫܘܕܥ. ܕܟܿܠ ܡܕܡ ܥܠܝܐ ܫܡܝܐ ܡܬܩܪܐ. [ܓܒܐ ܥܠܝܐ ܕܦܘܡܗ ܕܒܪܐܢܫܐ ܫܡ̈ܝ ܚܼܟܐ ܡܬܩܪܐ.] ܘܬܛܠܝܼܠܐ ܫܡܝ ܒܝܬܐ. ܘܪܩܝܼܥܐ ܫܡܝܐ. ܘܡܕܝܪ̈ܐ ܕܡܘܙ̈ܠܬܐ ܫܡ̈ܝܐ ܣܿܓܝ̈ܐܬܐ. ܘܡܝ̈ܐ ܕܠܥܼܠ ܡܼܢ ܟܿܠܗܘܿܢ ܡܕܝܪ̈ܐ. ܡܬܩܪܐ ܫܡ̈ܝ ܫܡ̈ܝܐ. ܗܿܝ ܕܐܡܼܪ



Page 165



ܕܒܪܫܝܼܬ ܒܪܐ ܐܠܗܐ ܝܿܬ ܫܡܝܐ ܘܝܿܬ ܐܪܥܐ. ܗ̄ ܒܪܐ ܐܠܗ ܩܕܡܐܝܼܬ ܟܝܿܢܐ ܕܫܡܿܝܐ ܘܟܝܿܢܐ ܕܐܪܥܐ. ܘܒܬܪܟܢ ܐܡܼܪ. ܐܪܥܐ ܗܼܘܬ݀ ܬܘܗ ܘܒܘܗ. ܘܚܫܘܼܟܐ ܥܠ ܐܦ̈ܝ ܬܗܘܼܡܐ. ܘܪܘܼܚܗ ܕܐܠܗܐ ܡܪܚܦܐ ܗܘܼܬ݀ ܥܠ ܐܦ̈ܝ ܡܝ̈ܐ. ܙܕܿܩ ܠܢ ܗܟܝܠ ܕܢܬܼܒܝܢ ܢܗܝܪܐܝܼܬ ܘܢܿܣܬܿܟܠ ܚܬܝܼܬܐܝܬ ܒܟܿܠ ܡܠܼܬ ܘܦܬܓܡܐ ܐܡܝܼܪ ܒܪܘܚܐ ܕܐܠܗܐ. ܡܛ݀ܠ ܕܠܝܬ ܒܗܝܢ ܚܕ ܐܬܘܼܬܐ ܝܬܝܼܪܬܐ ܘܒܛܝܼܠܬܐ. ܐܡܼܪ ܕܒܼܪܐ ܐܠܗܐ ܝܿܬ ܫܡܿܝܐ ܘܝܿܬ ܐܪܥܐ. ܘܫܒܼܩ ܠܡܠܼܬܐ ܕܥܠ ܫܡܿܝܐ. ܘܫܪܝ ܠܡܡܠܠܘܼ ܥܠ ܐܪܥܐ. ܐܪܥܐ ܗܘܼܬ݀ ܬܘܗ ܘܒܘܗ ܘܕܫܪ̄. ܘܙܿܕܩ ܗܘܼܐ ܕܐܝܟܢܐ ܕܠܫܡܝܐ ܩܕܡ ܒܒܪܝܼܬܐ ܩܕܡ ܐܪܥܐ. ܕܗܟܢܐ ܕܒܗ ܒܛܟܼܣܐ܆ ܩܕܡܐܝܬ ܥܠ ܫܡܝܐ ܢܡܠܠ. ܘܗܝܕܝܢ ܥܠ ܐܪܥܐ. ܗܿܫܐ ܙ݀ܕܩ ܠܢ ܕܢܿܒܥܐ ܕܡܢܐ ܗܿܝ ܥܠܼܬܐ ܕܫܒܼܩ ܠܫܡܝܐ ܕܐܬܕܟܪ ܩܕܡܐܝܬ. ܘܥܠ ܐܪܥܐ ܕܐܡܪܗܿ ܬܪܝܢܝܬܐ ܫܪܝ ܠܡܡܠܠܘܼ. ܘܕܐܝܿܕܐ ܗܿܝ ܟܝ ܫܡܝܐ ܗܕܐ ܕܐܬܕܟܪ. ܘܐ݀ܡܪܝܼܢܢ ܕܠܘ ܚܕܐ ܡܼܢ ܗܿܠܝܢ ܫܡܝ̈ܐ ܕܡܬܼܚܙ̈ܝܢ ܐܝܬܝܗܿ ܗܕܐ. ܡܛܠ ܕܗܠܝܢ ܒܬܪ ܢܘܼܗܪܐ ܘܡܬܬܝܼܚܘܼܬܗ ܕܪܩܝܼܥܐ ܐܬܛܟܣ̈ܝܢ ܘܐܬܼܬܩ̈ܢܝܢ. ܘܐܬܬܣܝܼܡ ܠܗܝܢ ܫܡܐ ܡܼܢ ܡܕܡ ܕܝܬܝܪ ܪܡ ܡܢܼܗܝܢ. ܐܝܟܢܐ ܕܐܬܼܬܣܝܼܡ ܫܡܐ ܠܬܛܠܝܼܠܐ ܕܒܝܬ ܡܼܢ ܡܕܡ ܕܝܬܝܪ ܡܥܠܝ ܡܢܼܗ. ܡܕܝܢ ܫܡܝܐ ܕܐܬܕܟܪ ܟܬܒܐ ܩܕ̄ ܒܪܘܼܚܐ ܕܐܠܗܐ ܐܝܼܬܝܗܿ ܫܡ̈ܝܐ ܕܪ̈ܘܼܚܢܐ. ܘܕܡܬܐܡܪܐ ܣܓܝܐܢܐܝܬ ܥܠ ܛܟܼܣ̈ܐ ܘܬܐܓܡ̈ܐ ܘܣܼܕܪ̈ܐ ܣܿܓܝ̈ܐܐ ܕܚܝܠ̈ܘܬܐ ܫܡܝ̈ܢܐ. ܐܟܡܐ ܕܐܝܬ ܠܥܠ ܡܼܢ ܪܝܼܫܢ ܡܕܝܪ̈ܐ ܣܿܓܝ̈ܐܐ ܐܝܟ ܕܥܬܝܕܝܢܢ ܕܢܚܙܐ ܒܝܕ ܐܠܗܐ. ܘܡܬܼܩܪܝܢ ܟܿܠܗܘܢ ܫܡ̈ܝܐ. ܗ̄ ܟܿܠܚܕ ܫܡܿܝܐ ܕܗܿܘ ܕܠܬܚܬ ܡܢܗ. ܗܟܘܬ ܐܦ ܫܡܝܐ ܕܪ̈ܘܼܚܢܐ ܟܿܠ ܬܐܓܡܐ ܐܝܼܬܘܗܝ ܫܡܝܐ ܕܗܿܘ ܕܠܬܚܬ ܡܼܢܗ. ܗܟܘܬ ܟܿܠ ܛܟܼܣܐ ܘܟܿܠ ܣܕܪܐ. ܘܗܿܝ ܕܠܐ ܡܠܠ ܥܠܝܗܿ ܟܬܒܐ ܩܕ̄ ܡܕܡ ܣܟ. ܐܠܐ ܫܒܩܗܿ ܘܥܒܼܪ ܠܡܡܠܠܘܼ ܥܠ ܐܪܥܐ ܕܡܼܢ ܒܬܪܗ ܗܕܐ ܗܿܝ ܥܠܼܬܐ. ܡܛܠ ܕܐܟܡܐ ܕܐܡܼܪܢܢ ܡܼܢ ܠܥܼܠ. ܪܘܼܚܐ ܩܕܝܼܫܐ ܕܡܿܠܠ ܥܡܢ ܒܟܬܒܐ ܗܿܢܐ ܐܠܗܝܐ ܒܝܕ ܡܠܦܢܢ ܪܒܐ ܡܘܿܫܐ. ܐܝܟ ܕܠܝ̈ܠܘܕܐ ܚܠܒܐ ܐܫܿܩܝܼ ܠܥܿܠܡܐ ܕܥܕܟܝܠ ܠܐ ܣܟ ܡܕܪܫ ܗܘܼܐ ܒܝܕܥܬܐ ܕܚܕ ܐܠܗܐ. ܘܣܢܝܼܩ ܗܘܼܐ ܕܐܝܟ ܝܠܘܕܐ ܕܝܢܩ ܠܬܕܐ܆ ܢܐܢܩ ܗܼܘ ܠܝܘܼܠܦܢܐ ܐܠܗܝܐ. ܘܐܝܟ ܕܥܡ ܫܒܪܐ ܬܘܼܒ ܠܓܠܓ ܥܡ ܥܿܠܡܐ ܕܠܐ ܡܢܼܦܩ ܗܘܼܐ ܒܡ̈ܠܐ ܕܥܠ ܐܠܗܐ. ܘܐܝܟ ܕܠܛܠܝܐ ܝܗܼܒ ܠܢ ܠܘܼܚ̈ܐ ܕܗܓܝܢܐ ܕܐܬܘ̈ܬܐ ܕܟܬܝܼܒܬܐ. ܕܢ݀ܬܗܓܐ ܘܢܼܬܕܪܫ ܘܢܬܼܥܠܡ ܒܗܿܠܝܢ ܐܠܗ̈ܝܬܐ. ܘܟܕ ܡܼـܚܝܠܝܼܢܢ ܒܫܡ̈ܗܐ ܘܦܬܓܡ̈ܐ ܕܪܘܼܟܒ ܐܬܘ̈ܬܐ. ܗ̄ ܠܡܼܩܪܐ ܒܫܡܗ ܕܡܪܝܐ. ܡܼܬܝܗܒܝܼܢ ܠܢ ܡܦܫܩ̈ܢܐ ܐܚܪ̈ܢܐ ܠܡܪܼܫܡ ܠܢ ܟܬܝܼܒ̈ܬܐ ܡܫܡܠ̈ܝܬܐ ܕܐܝܼܬܝܗܘܢ ܢܒ̈ܝܐ ܩܕ̈ܝܼܫܐ ܕܒܬܪܟܢ. ܗܿܢܘܢ ܕܩܠܝܼܠ ܩܠܝܼܠ ܫܘܕܥܘ ܠܢ ܥܠ ܟܝܿܢܐ ܡܫܒܚܐ ܕܐܝܼܬܘܼܬܐ ܘܕܚܕ ܗܼܘ ܐܠܗܐ. ܕܐܝܼܬܘܗܝ



Page 166



ܗܘܢܐ ܡܬܘܼܡܝܐ ܘܕܐܝܼܬ ܠܗ ܡܠܼܬܐ ܘܪܘܼܚܐ. ܗ̄ ܝܼܕܥܬܐ ܘܚܝ̈ܐ. ܘܒܬܪܟܢ ܕܐܬܓܡܪ ܘܐܫܬܡܠܝܼ ܥ݀ܠܡܐ ܒܝܼܕܥܬܐ ܕܐܠܗܐ ܐܬܼܝܗܒ ܠܗ ܝܘܼܠܦܢܐ ܓܡܝܼܪܐ ܕܡܣܩ ܘܡܥܠܐ ܘܡܩܪܒ ܠܗ ܠܘܬ ܥܿܒܘܿܕܗ. ܗܿܘ ܕܐܝܼܬܘܗܝ ܐܘܢܓܠܝܘܢ ܣܓܝܼܕܐ ܩܕ̄ ܐܡܝܼܪ ܡܼܢ ܦܘܼܡܗ ܕܐܠܗܐ. ܗܕܐ ܗܿܝ ܥܠܼܬܐ ܕܠܐ ܡܠܠ ܒܗܿܘ ܙܒܢܐ ܟܬܒܐ ܕܗܘܿܝ ܕܒܪܝܼܬܐ ܡܕܡ ܥܠ ܫܡܿܝܐ ܕܡܠܐܟ̈ܐ ܕܐܝܼܬܘܗܝ ܥܿܠܡܐ ܕܪ̈ܘܼܚܢܐ. ܒܗܿܝ ܕܠܐ ܣܿܦܩ ܗܘܼܐ ܥܿܠܡܐ ܕܓܘܼܫܡ̈ܢܐ ܠܡܫܼܡܥ. ܐܠܐ [ܐܫܼܩܝ] ܩܕܡܐܝܬ ܚܠܒܐ ܐܠܗܝܐ ܐܝܟ ܕܠܝܠ̈ܘܼܕܐ. ܘܬܘܼܒ ܠܓܠܓ ܥܡܗܘܢ ܒܣܝܡܗ ܕܢ݀ܡܘܿܣܐ ܐܝܟ ܕܥܡ ܫܒܪ̈ܐ. ܘܗܝܕܝܢ ܗܓܝܼ ܐܢܘܢ ܒܛܟܼܣ̈ܐ ܘܕ̈ܝܼܢܐ ܘܥܝܿܕ̈ܐ ܘܕܘܼܒܪ̈ܐ ܘܕ̈ܒܚܐ ܘܢܘܼܩ̈ܝܐ. ܐܝܟ ܐܬܘ̈ܬܐ ܕܪ̈ܫܝܼܡܝܢ ܒܠܘܼܚ̈ܐ ܠܛܠ̈ܝܐ. ܘܗܿܝܕܝܢ ܐܬܼܘ ܐܘܟܝܬ ܐܫܬܕܪܘ ܢܒ̈ܝܐ ܩܕܝܼ̈ܫܐ ܠܡܡܠܠܘ ܒܟܿܠ ܡܢ̈ܘܢ ܘܒܟܿܠ ܕܡ̈ܘܢ܆ ܐܝܟ ܣܿܦܪ̈ܐ ܘܡܩܪ̈ܝܢܐ ܕܡܫܠܡܝܢ ܟܬܝܼܒ̈ܬܐ ܘܩܪ̈ܝܢܐ ܡܫܡ̈ܠܝܐ. ܗܿܠܝܢ ܒܕܩܘ ܘܚܘܝܼܘ ܠܥܿܠܡܐ ܕܐܝܼܬܘܗܝ ܐܠܗܐ ܗܘܢܐ ܘܡܠܼܬܐ ܘܪܘܼܚܐ. ܒܗܿܝ ܕܡܟܪܙܝܢ ܗܘܼܘ ܘܐܡܿܪܝܢ. ܕܗܿܠܝܢ ܐ݀ܡܪ ܡܪܝܐ. ܘܗܿܟܢ ܐ݀ܡܪ ܡܪܐ ܡܪ̈ܘܬܐ. ܘܪܘܚܗ ܕܡܪܝܐ ܥܒܼܕܬ݀ ܙܦܠܢ ܘܙܦܠܢ. ܘܒܡܼܠܬܗ ܕܡܪܝܐ ܐܬܥܒܕܘ ܫܡ̈ܝܐ. ܘܒܪܘܼܚܐ ܕܦܘܼܡܗ ܟܿܠܗܘܢ ܚܝܠ̈ܘܬܗ. ܘܒܗܢܐ ܦܬܓܡܐ ܝܘܼܠܦܢܐ ܪܒܐ ܐܣܬܝܟ. ܒܗ ܡܠܠ ܬܐܘܠܓܝܐ ܪܒܬܐ ܕܥܠ ܐܠܗܘܼܬܐ. ܒܗܿܝ ܕܚܘܝܼ ܕܐܝܼܬ ܠܡܪܐ ܐܠܗܐ ܡܠܼـܐ ܒܪܘܝܬܐ ܘܪܘܼܚܐ ܥܒܘܿܕܬܐ. ܘܒܗ ܬܘܼܒ ܐܠܼܦ ܥܠ ܒܪܝܼܬܐ ܕܫܡܿܝܐ. ܘܥܒܘܿܕܘܬܐ ܕܟܿܠܗܘܢ ܚܝ̈ܠܘܬܐ ܕܒܗܘܢ. ܘܗܪܟܐ ܦܫܩ ܢܗܝܼܪܐܝܼܬ ܠܦܬܓܡܐ ܕܟܬܒܐ ܩܕܡܝܐ ܕܒܪܝܬܐ. ܕܗܿܝ ܕܐܡܼܪ. ܕܒܪܫܝܬ ܒܪܐ ܐܠܗܐ ܝܿܬ ܫܡܿܝܐ܆ ܥܠ ܥܿܠܡܐ ܕܪ̈ܘܼܚܢܐ ܐܡܪ. ܒܗܿܝ ܕܐܡܼܪ ܗܪܟܐ ܡܙܡܪܢܐ ܐܠܗܝܐ. ܕܒܡܠܼܬܗ ܕܡܪܝܐ ܐܬܥܼܒܕܘ ܫܡ̈ܝܐ. ܗ̄ ܫܡܝܐ ܕܡܠܐܟ̈ܐ. ܒܗܿܝ ܕܐܘܣܦ ܥܡܗܿ ܕܡܠܼܬܐ ܒܗ ܒܦܬܓܡܐ ܘܐܡܼܪ. ܘܒܪܘܼܚܐ ܕܦܘܼܡܗ ܟܿܠܗܘܢ ܚܝܠ̈ܘܬܗ ܗ̄ ܟܿܠܗܘܢ ܬܐܓܡ̈ܐ ܘܣܼܕܪ̈ܐ ܫܡ̈ܝܢܐ. ܘܗܟܘܬ ܟܿܠܗܘܢ ܢܒ̈ܝܐ ܩܕ̈ܝܼܫܐ ܗܘܼܘ ܡܒܕܩܝܼܢ ܠܥܿܠܡܐ ܥܠ ܚܝܠ̈ܘܬܐ ܕܡܠܐܟ̈ܐ. ܘܡܿܢ ܕܒܛܝܼܠ ܠܗ ܢܩܼܪܐ ܘܢܬܗܿܓܐ ܒܟܬܒ̈ܝܗܘܢ ܘܒܟܿܠܗܘܢ ܡܫܼܟܚ ܫܪܒܐ ܕܡ̈ܠܐܟܐ. ܘܟܿܠܗ ܛܟܼܣܐ ܕܬܫܡܫܬܐ ܕܢܒ̈ܝܐ ܩܕ̈ܝܫܐ ܒܝܕ ܡ̈ܠܐܟܐ ܐܣܬܼܥܪ ܘܐܫܬܡܠܝܼ. ܥܕ ܡܬܓܼܡܪ ܥܿܠܡܐ ܒܝܘܼܠܦܢܐ ܐܠܗܝܐ. ܘܗܿܝܕܝܢ ܡܬܝܼܗܒ ܢܿܡܘܿܣܐ ܪܘܼܚܢܝܐ. ܘܩܿܐܡ ܛܟܼܣܐ ܕܬܫܡܫܬܐ ܓܡܝܼܪܬܐ ܘܡܫܡܠܝܬܐ. ܠܐ ܒܝܕ ܡ̈ܠܐܟܐ ܘܠܐ ܒܝܕ ܢܒ̈ܝܐ. ܐܠܐ ܒܝܕ ܡܪܝܐ ܕܟܿܠܗܘܢ. ܐܝܿܟܢ ܕܟܿܠܗܘܢ ܩܕܡܘ ܪܫܼܡܘ ܘܨܪܘ ܘܒܕܩܘ. ܐܝܟܢܐ ܕܥܬܝܼܕܝܢܢ ܕܢܚܙܐ ܘܢܫܪܪ ܘܢܩܢܐ ܦܝܿܣܐ ܡܗܝܡܢܐ ܠܫܡܘܥܐ. ܘܡܼܢ ܟܝܿܢܐ ܠܐ ܡܬܪܚܩܢܐ. ܘܡܼܢ ܟܬܒܐ ܠܐ ܡܬܕܓܠܢܐ. ܗܿܫܐ ܕܝܢ ܢܗܦܘܼܟ ܠܡܠܼܬܐ ܕܒܪܘܼܝܘܬܐ. ܘܢܚܘܐ ܕܐܝܟܢܐ ܐܬܼܒܪܝ ܥܿܠܡܐ. ܘܐܡܬܝ ܘܡܼܢ ܡܘܿܢ. ܘܡܟܝܠ ܕܐܬܗܝܡܢܬ݀ ܘܐܫܼܬܿܪܪܢܢ܆ ܕܗܿܝ ܕܐܡܼܪ



Page 167



ܟܬܒܐ ܩܕ̄. ܕܒܪܫܝܬ ܒܼܪܐ ܐܠܗܐ ܝܿܬ ܫܡܝܐ. ܗܕܐ ܥܠ ܫܡܝܐ ܕܡ̈ܠܐܟܐ ܐܘܟܝܬ ܥܿܠܡܐ ܕܪ̈ܘܚܢܐ ܐ݀ܡܪ. ܘܝ݀ܬ ܐܪܥܐ ܥܠ ܒܪܝܼܬܐ ܗܕܐ. ܐܘܟܝܼܬ ܥ݀ܠܡܐ ܕܓܘܼܫܡ̈ܢܐ ܫܘܕܥ. ܙܕܿܩ ܐܦ ܠܢ ܕܩܕܡܐܝܼܬ ܩܠܝܼܠ ܡܕܡ ܥܠ ܒܪܝܼܬܐ ܕܪ̈ܘܼܚܢܐ ܢܫܘܕܥ. ܘܗܝܕܝܢ ܒܛܟܼܣܐ ܐܦ ܥܠ ܒܪܝܬܐ ܗܕܐ ܕܝܼܠܢ ܢܡܠܠ܀ ܒܡܐܡܪܐ ܕܬܪܝܢ ܕܡܢ ܠܥܠ ܒܟܬܒܐ ܗܿܢ ܡܠܠܢܢ ܩܠܝܼܠ ܥܠ ܒܪܝܼܬܐ ܕܥܠ̈ܡܐ. ܘܥܠ ܥ݀ܠܡܐ ܕܪ̈ܘܼܚܢܐ. ܘܥܠ ܟܝܿܢܗ ܘܢܝܼܫܗ ܘܛܼܣܗ ܘܬܫܡܫܬܗ܆ ܡܛܠ ܕܗܟܢܐ ܬ݀ܒܥ ܗܘܼܐ ܛܟܣܼܐ ܕܡܠܼܬ. ܕܩܕܡܐܝܬ ܒܡܐܡܪܐ ܩܕܡ̄ ܥܠ ܐܠܗܐ ܘܐܗ̈ܝܬܐ ܢܡܠܠ. ܘܒܡܐܡܪܐ ܕܬܪܝܢ ܥܠ ܬܪ̈ܝܢܘܗܝ ܕܐܝܼܬܝܗܘܢ ܚܝܠ̈ܘܬܐ ܫܡ̈ܝܢܐ ܕܠܥܠ. ܘܒܡܐܡܪܐ ܕܬܠܝܼܬܝܐ ܥܠ ܟܝܿܢܗ ܕܒܪܢܫܐ ܡܠܝܼܠܐ ܡܪܟܒܐ ܕܡܼܢ ܪܘܼܚܢܝܘܼـܐ ܕܚܝܠ̈ܘܬܐ ܕܠܥܠ. ܘܡܼܢ ܗܘܼܠܢܝܘܼܬܐ ܕܚܝ̈ܘܬܐ ܓܘܫ̈ܡܢܐ ܕܠܬܚܬ. ܘܒܗܢ ܡܐܡܪܐ ܕܐܪܒܥܐ ܕܐܝܼܬܘܗܝ ܐܣܪܐ ܘܡܟܢܫܢܐ ܕܟܠܗܘܢ ܡܠܠܢܢ ܥܠ ܒܪܝܼܬܐ ܕܟܿܠܗܘܢ ܐܟܚܕܐ. ܘܗܿܝܕܝܢ ܒܗܿܘ ܕܚܡܫܐ ܡܫܪܝܢܢ ܠܡܦܪܫܘܼ ܬܘܩ̈ܢܐ ܕܥܿܠܡܐ ܡܬܪܓܫܢܐ. ܕܐܝܟܢ ܐܩܝܼܡ ܘܛܟܣ ܘܩܝܡ ܐܢܘܢ ܥܒܘܿܕܐ ܣܓܝܼܕܐ ܘܡܫܒܚܐ܀ ܘܡܛܠ ܕܒܗܢܐ ܡܐܡܪܐ ܕܐܪܒܥܐ ܕܐܝܼܬܘܗܝ ܡܟܢܫܐ܆ ܘܐܝܟ ܣܘܼܝܟܐ ܕܡܼܢ ܕܪܝܼܫܐ ܘܡܫܪܝܢܐ. ܘܒܗ ܫܘܕܥܢܢ ܚܬܝܼܬܐܝܼܬ ܕܐܡܼܬܝ ܐܬܼܒܪܝ ܥ݀ܠܡܐ ܕܪ̈ܘܼܚܢܐ ܕܐܝܼܬܝܗܿ ܫܡܝܐ ܕܡ̈ܠܐܟܐ. ܙ݀ܕܩ ܠܢ ܕܢܡܠܠ ܬܘܼܒ ܥܠܝܗܘܢ ܩܠܝܼܠ ܐܝܟ ܕܡܚܟܡ ܠܢ܇ ܥܒܘܿܕܗܘܢ ܘܒܪܘܝܐ ܕܟܿܠܢ܀ ܩܕܡܐܝܬ ܗܟܝܠ ܙܕܿܩ ܠܢ ܕܢ݀ܕܥ. ܡܛܠܕܠܐ ܡܼܬܐܡܪ ܥܠ ܗܿܘ ܙܒܢܐ ܐܡܼܬܝ. ܒܗܿܝ ܕܠܝܬ ܥܕܟܝܼܠ ܡܬܼ̇ܚܐ ܕܙܒ̈ܢܐ. ܘܠܐ ܟܪܘܟܝܐ ܕܫܢ̈ܝܐ. ܘܠܐ ܛܘܼܟܣܐ ܕܝܪ̈ܚܐ. ܘܠܐ ܬܚܘܼܡ ܕܫܒ̈ܠܐ. ܘܠܐ ܡܫܘܼܚܬܐ ܕܝܘܡ̈ܬܐ. ܘܠܐ ܦܘܼܪܫܢܐ ܕܐܡ̈ܡܐ ܘܠܝܠ̈ܘܬܐ. ܘܠܐ ܡܢܝܿܢܐ ܕܫܥ̈ܐ. ܘܠܐ ܫܘܼܘܕܥܐ ܕܥܕ̈ܢܐ. ܡܕܝܢ ܐܝܟܢ ܡܼܨܝܐ ܕܢܐܡܪ ܐܡܼܬܝ ܐܬܼܒܪܝܼܘ. ܕܐܬܒܪܝܼܘ ܕܝܢ ܚܬܝܼܬܐܝܼܬ ܝܕܥܝܼܢܢ. ܕܐܡܼܬܝ ܕܝܢ܆ ܚܕ ܗܼܘ ܕܝܿܕܥ. ܗܿܞ ܗܿܘ ܕܒܼܪܐ ܐܢܘܢ. ܟܕ ܛܒܿ ܕܒܬܪܥܝܼܬܗ ܗܘܼܘ ܡܬܘܼܡܐܝܼܬ. ܕܗܿܟܢܐ ܥܬܝܼܪܕ ܕܢܒܼܪܐ ܘܢܩܝܼܡ ܥ̈ܠܡܐ. ܘܠܘ ܚܘܼܫܒܐ ܚܼܕܬܐ ܗܘܼܐ ܠܗ ܕܢܒܪܐ ܐܢܘܢ. ܐܡܬܼܝ ܕܝܢ ܕܨܒܼܐ [ܒܪܐ ܘܐܩܝܡ ܐܢܘܢ. ܘܗܟܢܐ] ܒܪܼܐ ܐܢܘܢ ܘܐܩܝܡ ܒܚܕ ܪܦܦܐ. ܕܐܝܿܟܢܐ ܕܝܢ܆ ܐܝܟ ܕܐܡܼܪ ܟܬܒܐ ܐܠܗܝܐ. ܒܪܫܝܬ ܠܡ ܒܪܐ ܐܠܗܐ ܝܿܬ ܫܡܿܝܐ ܘܝܿܬ ܐܪܥܐ. ܟܿܠܗܘܢ ܥܠ̈ܡܐ ܕܪ̈ܘܼܚܢܐ ܘܕܓܘܼܫ̈ܡܢܐ ܣܝܟ ܒܗܢܐ ܦܬܓܡܐ. ܐܝܟܢ ܕܝܢ܆ ܫܡܼܥ ܒܗ ܒܨܒܝܿܗܢܐ ܐܠܗܝܐ ܘܪܡܼܙܐ ܟܣܝܐ ܐܡܬܝܼ ܕܫܦܼܪ ܠܗ ܐܝܿܟܢܐ ܕܩܕܝܼܡ ܣܝܼܡ ܗܘܼܐ ܒܬܪܥܝܼܬܗ. ܡܢܫܝܼܠ ܐܬܼܒܪܝܼ ܘܩܼܡ ܥܿܠܡܐ ܕܪ̈ܘܼܚܢܐ ܕܐܝܼܬܝܗܿ ܫܡܿܝܐ ܕܡ̈ܠܐܟܐ. ܘܥܡܗܿ ܕܒܪܝܬܗܘܢ ܐܬܼܒܪܝܼ ܝܿܬ ܐܪܥܐ. ܗ̄ ܟܝܿܢܐ ܕܒܪܝܼܬܐ ܐܘܟܝܬ ܥܿܠܡܐ ܗܿܢܐ ܡܬܪܓܫܢܐ. ܗܿܘ ܕܐܝܼܬܝܗܿ ܗܘܠܐ ܕܡܩܝܡܐ ܡܼܢ ܐܪܒܥܐ



Page 168



ܐܣ̈ܛܘܟܣܐ ܘܐܝܼܬܝܗܿ ܗܘܼܬ݀ ܗܿܝܕܝܢ ܚܒܝܼܟܬܐ ܘܠܐ ܡܬܩܢܬܐ. ܐܝܟ ܓܒܝܼܠܬܐ ܡܕܡ ܕܛܝܼܢܐ ܕܦܚܪܐ ܕܓܒܝܼܠ ܘܣܝܼܡ ܕܢܚܡܥ ܕܐܡܬܼܝ ܕܡܿܛܐ ܥܕܢܗ. ܢܬܩܢ ܡܢܗ ܐܘܡܢܐ ܡ̈ܐܢܐ ܣܿܓܝ̈ܐܐ ܠܚܫܚܬܐ. ܗܿܟܢ ܒܼܪܗܿ ܕܐܠܗܐ ܠܗܘܠܐ ܥܡܗܿ ܕܒܪܝܼܬܗܘܢ ܕܚܝ̈ܠܘܬܐ ܫܡܝ̈ܢܐ. ܕܐܡܬܝ ܕܡܿܛܐ ܙܒܢܐ ܐܝܟ ܕܩܕܡ ܝܼܕܥ ܒܡܩܕܡܘܼܬ ܝܼܕܥܬܗ. ܗܿܝ ܕܥܬܝܼܕܐ ܕܬܗܘܼܐ. ܗ̄ ܡܦܘܼܠܬܐ ܕܓܕܫܬ݀ ܠܣܛܢܐ ܢܬܩܢ ܘܢܥܒܕ ܡܼܢ ܗܘܠܐ ܗܿܝ ܕܩܕܝܼܡܐ ܒܪܝܐ ܘܣܝܼܡܐ ܠܥܿܠܡܐ ܗܿܢܐ ܘܠܬܘܼܩ̈ܢܘܗܝ. ܘܢܣܝܼܡ ܒܗ ܠܚܝܘܼـܐ ܡܪܟܒܬܐ ܕܡܼܢ ܪܘܼܚܢܝܘܼܬܐ ܘܡܼܢ ܗܘܼܠܢܝܘܼܬܐ ܕܐܝܼܬܘܗܝ ܒܪܢܫܐ܆ ܕܢܣܼܩ ܢܬܼܒ ܥܠ ܟܘܼܪܣܝܗ ܕܗܿܘ ܕܢܦܼܠ ܘܢܣܒ ܬܫܡܫܬܗ. ܘܢܡܠܟ ܥܠ ܕܘܼܟܬܗ. ܡܛ݀ܠ ܗܿܟܢ ܩܕܡ ܒܪܐ ܠܝܿܬܐ ܕܐܪܥܐ ܕܐܝܼܬܝܗܿ ܗܘܠܐ. ܗ̄ ܐܪܒܥܬܝܗܘܢ ܐܣܛܘܼܟ̈ܣܐ ܥܡܗܿ ܕܒܪܝܬܗܘܢ ܕܫܡ̈ܝܐ ܕܡ̈ܠܐܟܐ. ܐܝܟ ܝ݀ܕܥ ܟܿܠ. ܐܝܟ ܗܿܘ ܕܗܘܼܘ ܡܼܢ ܟܕܘ. ܗܿܕܐ ܗܿܝ ܡܠܼـܐ ܕܒܪܘܝܘܼܬܐ ܕܐܡܼܪ ܟܬܒܐ ܩܕܝܼܫܐ. ܕܒܪܝܫܝܬ ܒܪܐ ܐܠܗܐ ܝܿܬ ܫܡܝܐ ܘܝܿܬ ܐܪܥܐ. ܘܫܡܿܝܐ ܡܿܢ ܐܝܬܝܗܿ ܡܕܝܢܬܐ ܕܡ̈ܠܐܟܐ. ܐܘܟܝܬ ܥ݀ܠܡܐ ܕܪ̈ܘܚܢܐ. ܐܪܥܐ ܕܝܢ ܗܘܠܐ ܕܡܼܢ ܐܪܒܥܐ ܐܣܛܘܼܟ̈ܣܐ ܡܩܝܼܡܐ. ܘܐܝܬܝܗܘܢ ܗܘܼܘ ܚܠ̈ܝܼܛܐ ܒܚܕܕ̈ܐ ܘܠܐ ܦܪ̈ܝܼܫܐ. ܐܝܟ ܕܐܘܣܦ ܟܬܒܐ ܬܢܼܐ ܘܐܡܼܪ ܡܛܠ ܐܪܥܐ. ܕܐܪܥܐ ܠܡ ܐܝܼܬܝܗܿ ܗܘܼܬ݀ ܬܘܗ ܘܒܘܗ. ܗܿܢܘ ܕܝܢ ܚܒܝܟܬܐ ܘܚܠܝܛܬܐ ܘܠܐ ܡܬܩܢܬܐ. ܐܟܙܢܐ ܕܓܒܝܼܠܬܐ ܕܚܒܝܼܟܐ ܘܓܒܝܼܠܐ ܡܼܢ ܥܦܪܐ ܘܡܼܢ ܡܝ̈ܐ. ܘܡܼܢ ܐܕ̈ܫܐ ܐܚܪ̈ܢܐ ܕܚܿܫܚܝܢ ܠܬܘܼܩܢܐ. ܗܿܟܢܐ ܚܒܝܼܟܝܢ ܗܘܼܘ ܐܣܛܘܼܟ̈ܝܐ ܒܚܕ̈ܕܐ. ܘܐܝܼܬܝܗܘܢ ܗܘܼܘ ܬܘܗ ܘܒܘܗ. ܗ̄ ܚܒܝܼ̈ܟܐ ܚܠ̈ܝܼܛܐ ܡܫܘ̈ܫܐ ܒܚܕ̈ܕܐ ܒܚܫܼܟܐ. ܐܝܟ ܕܐܦ ܐܡܼܪ. ܘܚܫܘܼܟܐ ܥܠ ܐܦ̈ܝ ܬܗܘܼܡܐ. ܒܗܿܝ ܕܠܝܬ ܗܼܘܐ ܠܗܘܢ ܠܐܣܛܘܼܟ̈ܣܐ ܩܘܡܐ ܘܠܐ ܢܘܼܗܪܐ. ܐܝܟ ܬܗܘܼ̱ܐ ܡܕܡ ܠܐ ܡܬܚܡܐ ܐܝܼܬܝܗܘܢ ܗܘܼܘ. ܘܪܘܼܚܗ ܠܡ ܕܐܠܗܐ ܡܪܚܦܐ ܥܠ ܐܦ̈ܝ ܡܝ̈ܐ. ܕܢܫܘܕܥ ܘܢܫܪܪ ܕܐܦܢ ܐܝܼܬܝܗܿ ܗܘܼܬ݀ ܝܿܬ ܐܠܗܐ. ܗ̄ ܗܘܠܐ ܬܘܗ ܘܒܘܗ ܘܬܗܘܼܡܐ ܚܫܘܼܟܐ. ܐܠܐ ܠܘ ܫܒܝܼܩ ܗܘܼܐ ܕܠܐ ܒܛܝܼܠܘܼܬܐ ܐܠܗܿܝܬܐ. ܘܠܘ ܠܒܪ ܡܼܢ ܒܝܬܓܙܐ ܕܡܠܟܘܼܬܐ ܫܒܝܼܩ ܗܘܼܐ. ܐܠܐ ܒܥܘܼܒܐ ܡܝܩܪܐ ܘܫܒܝܼܚܐ ܕܡܪܘܼܬܐ. ܘܥܠ ܗܿܝ ܪܘܼܚܗ ܕܐܠܐܗ ܡܪܚܦܐ ܗܘܼܬ݀ ܥܠܘ̄ ܘܡܢܛܪܐ ܡܥܒܕܐ ܒܗ ܚܝܘܬܐ. ܐܝܟ ܬܪܢܓܘܠܬܐ ܕܡܪܚܦܐ ܥܠ ܒܢ̈ܬܐ ܠܡܥܼܒܕܘܼ ܒܗܘܢ ܚܝܘܼܬܐ. ܗܟܘܬ ܪܘܼܚܗ ܕܐܠܗܐ ܡܪܚܦܐ ܗܘܼܬ݀ ܒܒܛܝܼܠܘܼܬܐ ܥܠ ܡܝ̈ܐ ܕܒܗܘܠܐ ܡܛ݀ܠ ܐܝܠܝܢ ܕܥܬܝܼܕܝܢ ܠܡܘܠܕܘ ܘܠܡܬܩܢܘܼ ܡܢܼܗܘܢ. ܘܥܡܗ ܕܦܬܓܡܐ ܗܿܢܐ ܣܝܟ ܠܡܠܼܬܐ ܕܥܠ ܒܪܘܼܝܘܼܬܐ ܕܐܝܼܬܝܗܿ ܗܿܟܢܐ. ܒܪܝܫܝܬ ܗܿܟܢܐ. ܒܪܝܫܝܬ ܒܪܐ ܐܠܗܐ ܝܿܬ ܫܡܿܝܐ ܘܝܿܬ ܐܪܥܐ. ܐܪܥܐ ܗܘܼܬ݀ ܬܘܗ ܘܒܘܗ. ܘܚܫܘܼܟܐ ܥܠ



Page 169



ܐܦ̈ܝ ܬܗܘܼܡܐ. ܪܘܼܚܗ ܕܐܠܗ ܡܪܚܦܐ ܗܘܼܬ݀ ܥܠ ܐܦ̈ܝ ܡܝ̈ܐ ܘܟܕܘ. ܘܗܪܟܐ ܣܝܟ ܘܫܡܠܝܼ ܠܡܠܼܬܐ ܕܒܪܘܼܝܘܼܬܐ ܕܟܿܠܡܕܡ. ܘܒܬܪܟܢ ܫܪܝ ܫܘܼܪܝܐ ܐ̱ܚܪܢܐ ܕܗܘܼܐ ܒܬܪ ܡܬܼ̇ܙܐ ܣܿܓܝܼܐܐ. ܕܐܝܟܢ ܬܩܢ ܐܠܗܐ ܠܗܘ̈ܝܐ ܘܨܼܒ̈ܬܐ ܕܒܪܝܼܬܐ܆ ܟܕ ܨܒܼܐ ܕܢܒܼܪܐ ܘܢܥܒܼܕ ܠܒܪܢܫܐ. ܕܡܢܗܿ ܕܗܘܠܐ ܕܩܕܝܼܡܐ ܗܘܼܬ݀ ܣܝܼܡܐ ܡܼܢ ܟܕܘ. ܫܪܝܼ ܕܢܥܒܕ ܐܕܫ̈ܐ ܘܫܘܼܚܠ̈ܦܐ ܣܿܓܝ̈ܐܐ ܐܝܟ ܐܘܡܢܐ ܡܼܢ ܓܒܝܼܠܬܐ ܕܣܝܼܡܐ ܗܘܼܬ݀ ܠܗ ܕܫܡܿܝ ܕܣܝܼܡܐ ܡܼܢ ܟܕܘ. ܘܡܛ݀ܠ ܕܟܬܒܐ ܩܕ̄ ܗܪܟܐ ܣܝܟ ܡܠܼܬܐ ܕܒܪܘܝܘܼܬܐ. ܘܗܿܝܕܝܢ ܫܪܝ ܒܬܘܼܩܢܐ ܕܗܘ̈ܝܐ ܕܡܼܢ ܗܘܼܠܐ ܕܗܼܘܐ ܒܬܪ ܡܬܼܚܐ ܪܒܐ. ܗܟܘܬ ܐܦ ܚܢܢ ܢܥܼܒܕ ܗܪܟܐ ܦܿܣܘܿܩ ܘܣܘܪܝܩܐ ܠܡܠܼܬܐ ܕܒܪܘܝܘܼܬܐ ܕܓܘܐ. ܘܢܐܡܪ ܩܕܡܐܝܬ ܥܠ ܫܡܝܐ ܕܡܠܐܟ̈ܐ ܐܝܟ ܕܐܦ ܩܕܝܼܡܐ ܒܛܟܼܣܐ ܕܡܠܼܬܐ. ܘܗܿܝܕܝܢ ܟܕ ܡܿܛܐ ܥܕܢܐ ܢܿܐܡܪ ܥܠ ܝ݀ܬ ܐܪܥܐ ܘܬܘܼܩܢܐ ܕܒܪܝܬ ܗܕܐ ܡܬܚܙܝܢܝܬܐ. ܘܕܐܡܼܪܢܢ ܥܠ ܫܡܝܐ ܕܩܕܝܼܡܐ. ܢ݀ܕܥ ܕܒܛܟܼܣܐ ܕܡܠܼـܐ ܩܕܝܼܡܐ. ܘܠܘ ܒܛܟܼܣܐ ܕܒܪܘܼܝܘܼܬܐ܆ ܐܠܐ ܒܚܕ ܪܦܦܐ ܐܬܒܪܝܼܘ ܫܡܝܐ ܕܚܝܠ̈ܘܬܐ ܫܡܝ̈ܢܐ ܕܐܝܼܬܝܗܿ ܝ݀ܬ ܫܡܿܝܐ. ܘܗܘܠܐ ܕܓܘܼܫ̈ܡܢܐ ܕܐܝܼܬܝܗܿ ܝ݀ܬ ܐܪܥܐ. ܥܠ ܫܡ̈ܝܐ ܕܝܢ ܕܡܠܐܟ̈ܐ ܕܠܐ ܐܡܼܪ ܡܕܡ ܟܬܒܐ ܕܗܘܿܝܐ ܕܒܪܝܼܬܐ. ܡܛܠ ܕܠܐ ܣܝܼܡܐ ܗܘܼܬ݀ ܠܗ ܕܥܠ ܚܝܠ̈ܘܬܐ ܫܡܝ̈ܢܐ ܢܟܬܒ ܠܐܪ̈ܥܢܐ ܗܿܢܘܢ ܕܐܦܠܐ ܥܕܟܝܠ ܕܐܝܟܢܐ ܗܘܼܘ ܗܼܢܘܢ ܝ݀ܕܥܝܢ ܗܘܼܘ. ܐܠܐ ܗܟܢܐ ܛܟܣ ܒܪܘܝܐ. ܕܩܕܡܐܝܬ ܓܘܼܫܡܢ̈ܝܬܐ ܢܕܪܫ ܐܢܘܢ܆ ܘܕܐܝܟܢܐ ܗܘܼܘ ܗܼܢܘܢ ܘܕܡܼܢ ܡܿܢܐ. ܘܗܿܝܕܝܢ ܢܬܥܠܘܢ ܠܡܼܕܥ ܪ̈ܘܼܚܢܝܬܐ. ܘܠܡܐܠܦ ܕܐܝܟܢܐ ܐܬܼܩܝܡܘ ܚܝܠ̈ܘܬܐ ܫܡܝ̈ܢܐ. ܥܠܝܗܘܢ ܕܝܢ ܕܟܝ̈ܢܐ ܪ̈ܘܚܢܐ ܘܥܠ ܥܿܠܡܗܘܢ ܘܛܟܣ̈ܝܗܘܢ ܘܬܓܡ̈ܝܗܘܢ ܘܣܼܕܪ̈ܝܗܘܢ ܘܓܘܼܕܝܗܘܢ ܘܠܓܝܘܢ̈ܝܗܘܢ ܘܦܘܼܠܚܢܗܘܢ ܘܬܫܡܫܬܗܘܢ. ܐܠܦܘ ܘܒܕܩܘ ܠܢ ܐ̱ܢܫܝܢ ܡܡܠ̈ܠܝ ܐܠܗ̈ܝܬܐ. ܐܝܠܝܢ ܕܐܬܕܟܝܼܘ ܠܒ̈ܘܬܗܘܢ ܡܼܢ ܚܫ̈ܐ ܗܘܼܠ̈ܢܝܐ ܘܐܙܕܩܝܼܘ ܚܘܼܫܒ̈ܝܗܘܢ ܡܼܢ ܡܪ̈ܢܝܬܐ ܣܪ̈ܝܼܩܬܐ. ܘܐܨܛܠܠܘ ܗܘܢ̈ܝܗܘܢ ܘܐܬܼܢܗܪܘ ܒܚܟܼܡܬܐ ܐܠܗܿܝܬܐ. ܡܼܢܗܘܢ ܡܿܢ ܢܒ̈ܝܐ ܗܘܼܘ ܘܡܒܕܩ̈ܢܐ ܕܟܿܠܗܘܢ ܐܬܼܢܨܚܘ ܒܕܘܼܒܪ̈ܐ ܕܡܝܬܪܘܼـܐ. ܘܐܬܼܢܗܪܬ݀ ܢܦܫܗܘܢ ܘܩܡܬ݀ ܒܛܟܼܣܐ ܕܟܝܿܢܗܿ ܫܦܝܼܬܐ ܕܟܝܼܬܐ ܢܗܝܼܪܬܐ ܪܘܼܚܢ݀ܝܬܐ. ܐܝܟ ܕܐܬܼܒܪܝܬ݀ ܡܼܢ ܥܒܘܼܕܗܿ. ܒܪܬ݀ ܟܝܿܢܐ ܕܡ̈ܠܐܟܐ ܩܕܝܼ̈ܫܐ. ܘܐܡܼܬܝ ܕܢܿܗܪܐ ܘܩܿܝܡܐ ܒܛܟܼܣܐ ܕܟܝܿܢܗܿ. ܚܿܙܝܐ ܠܟܿܠܗܘܢ ܟܝ̈ܢܐ ܫܘ̈ܝܼܝܼ ܠܗܿ. ܘܝ݀ܕܥܐ ܘܚܿܟܡܐ ܟܿܠܗܿ ܣܥܘܼܪܘܼܬܗܘܢ ܘܦܘܼܠܚܢܗܘܢ ܘܛܘܼܟܣܗܘܢ ܘܠܘ ܗܿܠܝܢ ܒܠܚܘܼܕ ܝ݀ܕܥܐ ܘܚܿܟܡܐ܆ ܐܠܐ ܕܐܢ ܬܘܼܒ ܡܬܼܟܬܫܐ ܘܡܼܬܕܟܝܐ܆ ܘܡܼܬܢܗܪܐ܆ ܡܬܼܥܠܝܐ ܬܘܼܒ ܒܝܼܕܥܬܗܿ ܘܡܼܬܚܟܡܐ ܥܕܡܐ ܠܐܝܟܐ ܕܐܦ ܥܠ ܗܿܘ ܟܝܿܢܐ ܣܓܝܼܕܐ ܘܡܫܒܚܐ ܕܐܝܼܬܘܼܬܐ ܟܣܝܼܬܐ ܘܠܐ ܡܬܕܪܟܢܝܼܬܐ ܬܐܠܦܝ ܘܬܡܠܠܝ܆ ܡܢ ܙܝܼܘܐ ܕܨܡ̈ܚܐ ܐܠܗ̈ܝܐ ܕܢ݀ܛܚܝܢ ܥܠܝܗܿ ܘܡܚܟܡܝܼܢ ܠܗܿ ܒܓܠ̈ܝܢܐ ܕܢܘܼܗܪܐ ܠܐ ܗܘܼܠܢܝܐ. ܐܟܡܐ ܕܣܿܓܝ̈ܐܐ ܬܘܠ̈ܓܝܣܐ



Page 170



ܕܗܘܼܘ ܘܐܬܼܚܟܡܘ ܒܗܿܠܝܢ ܐܠܗ̈ܝܬܐ. ܘܐܢܼܗܪܘ ܒܝܼܘܠܦܢܗܘܢ ܠܟܿܠܗܿ ܬܚܝܼܬ ܫܡܝܐ. ܘܐܪܓܼܫܘ ܒܢܝ̈ܢܫܐ ܒܡܪܗܘܢ ܘܝܼܕܥܘ ܠܒܪܘܝܗܘܢ. ܘܐܠܘܼ ܠܐ ܕܗܿܠܝܢ ܒܚܫܘܼܟܐ ܣܢܝܐ ܕܛ݀ܥܝܘܼܬܐ ܪܒܬܐ ܥܓܝܼܢ ܗܘܼܐ ܟܿܠܗ ܥܿܠܡܐ܆ ܘܢܘܟܪ̈ܝܐ ܗܘܼܘ ܘܪ̈ܚܝܼܩܐ ܡܼܢ ܐܠܗܐ. ܘܓܠ̈ܝܼܙܝ ܡܼܢ ܢܘܼܗܪܐ ܕܝܼܕܥܬܗ ܫܪܝܼܪܬܐ. ܫܪܝܼܪܐܝܬ ܕܐܝܼܬ ܒܝܬ ܒܪܢܫܐ ܠܒܪܢܫܐ܆ ܐܟܡ ܕܐܝܼܬ ܒܝܬ ܡܠܐܟܐ ܕܢܘܼܗܪܐ ܠܚܙܝܼܪܐ ܢܕܝܼܕܐ ܡܦܠܦܠ ܒܣܝܿܢܐ ܘܥܓܝܢ ܒܚܒܘܼܫܝܐ ܚܫܘܼܟܐ ܠܝܘܡܐ ܕܢܟܼܣܬܐ. ܡܕܝܢ ܐܚ̈ܝ܆ ܕܗܿܠܝܢ ܐܝܼܬ ܒܟܝܿܢܐ ܕܒܪܢܫܐ. ܘܠܗܿܢܐ ܪܘܡܐ ܫܒܝܼܚܐ ܡܿܨܐܼ ܕܢܬܥܠܐ ܒܡܝܬܪܘܼܬܐ ܥܕܡܐ ܕܢܗܼܘܐ ܒܪ ܦܚܼܡܐ ܕܡ̈ܠܐܟܐ. ܘܢܕܥ ܛܟܼܣܐ ܕܟܝܿܢܗܘܢ ܘܟܿܠܗ ܦܘܼܠܚܢܗܘܢ. ܘܕܬܘܼܒ ܢܫܬܘܫܛ ܘܢܬܼܥܠܐ ܥܕܡܐ ܕܢܕܝܼܩ ܒܐ̱ܪ̈ܙܝ ܟܣܝܘܼܬܐ ܕܡܪܘܼـܐ ܓܢܝܼܙܬܐ ܘܡܫܒܚܬܐ. ܠܡܢܐ ܟܝ ܗܿܟܢ ܐܗܡܝܼܢܢ ܒܢܦܫܢ ܢܗܝܼܪܬܐ ܘܒܝܕ ܕܘܼܒܪ̈ܝܢ ܣܢܝ̈ܐ ܘܡܠ̈ܝܼܝܼ ܚܫ̈ܐ ܕܚܛܝܼܬܐ܆ ܗܿܐ ܥܓܝܼܢܝܼܢܢ ܒܚܫܼܟܐ ܕܠܐ ܝܕܥܬܐ. ܘܐܝܟ ܚܙܝܼܪ̈ܐ ܢܕܝܼܕ̈ܐ ܗܿܐ ܡܬܼܠܥܒܝܼܢܢ ܒܬܘܼܪܣܝܗܿ ܕܟܪܣܐ ܢܒܼܥܐ ܕܣܪܝܘܼܬܐ. ܘܡܦܠܦܠܝܼܢܢ ܒܣܝܿܢܐ ܣܪܝܐ ܕܫܟܝܼܪ̈ܬܐ. ܘܓܠܝܼܙܝܼܢܢ ܡܼܢ ܢܘܼܗܪܐ ܫܒܝܼܚܬܐ ܕܕܟܝܘܼܬܐ ܚܿܙܝܬ݀ ܠܐܠܗܐ. ܠܐ ܐܚ̈ܝ ܚܒ̈ܝܼܒܐ ܠܐ ܢܗܡܐ ܒܢܦܫܢ ܘܢ݀ܬܕܡܐ ܠܚܙܝܼܪ̈ܐ ܢܕܝܼܕ̈ܐ. ܐܠܐ ܢܿܬܟܫܪ ܓܢܒܪܐܝܼܬ ܘܢܿܬܕܒܪ ܡܠܝܼܠܐܝܬ ܕܘܼܒܪ̈ܐ ܫܒܝܼܚ̈ܐ ܕܡܝܬܪܘܼܬܐ. ܒܕܡܘܼܬ ܐܒ̈ܗܝܢ ܛܘܼܒ̈ܬܢܐ ܘܟܫܝܼܪ̈ܐ. ܕܒܝܕ ܕܘܼܒܪ̈ܝܗܘܢ ܬܩ̈ܢܐ ܘܫܒ̈ܝܼܚܐ܆ ܐܫܼܬܘܝܼܘ ܠܡܘܗ̈ܒܬܐ ܪܘܪ̈ܒܬܐ. ܘܐܬܼܥܠܝܼܘ ܠܡܗܼܘܐ ܒܢ̈ܝ ܥܢܝܿܢܐ ܕܚܝܠ̈ܘܬܐ ܫܡܝ̈ܢܐ. ܬܘܼܒ ܐܬܼܢܗܪܘ ܒܗܘܢ̈ܝܗܘܢ ܘܐܫܬܘܫܛܘ ܥܕܡܐ ܠܪܘܡܐ ܡܥܠܝܐ ܕܝܼܕܥܬܐ ܐܠܗܿܝܬܐ. ܘܐܕܪܟܼܘ ܘܝܼܕܥܘ ܘܐܫܬܪܪܘ ܥܠ ܐ̱ܪ̈ܙܢܝܬܐ ܕܠܐ ܡܬܼܡܠ̈ܠܢ. ܘܠܐ ܡܬܼܦܫ̈ܩܢ. ܗܿܢܘܢ ܗܿܠܝܢ ܛܘܼܒ̈ܬܢܐ ܢܒ̈ܝܐ ܩܕ̈ܝܼܫܐ ܘܫܠܝܼܚ̈ܐ ܐܠܗ̈ܝܐ܆ ܘܡܠܦ̈ܢܐ ܪ̈ܘܼܚܢܝܐ܆ ܐܬܼܚܟܡܘ ܒܫܪܪܐ ܒܥܘܼܪܕܢܐ ܘܚܝܠܐ ܐܠܗܝܐ. ܘܐܠܦܘ ܠܫܪܟܐ ܕܒܢܝ̈ܢܫܐ ܥܠ ܫܪܝܼܪܘܼܬܗ ܘܚܝܠܬܢܘܼܬܗ ܕܥܿܠܡܐ ܕܪ̈ܘܼܚܢܐ. ܠܘ ܡܼܢ ܫܡܼܥܐ ܘܝܘܼܒܠܐ ܕܐܚܪ̈ܢܐ. ܐܠܐ ܡܼܢ ܐܝܠܝܢ ܕܗܼܢܘܢ ܒܩܢܘܼܡܗܘܢ ܢܣܝܘ ܘܝܼܕܥܘ ܘܐܫܬܪܪܘ. ܘܐܦ ܚܢܢ ܟܿܠܢ ܣܿܗܕܝܢܢ ܥܠ ܫܪܪܗܘܢ܆ ܕܫܪܝܼܪܐܝܼܬ ܐܝܼܬ ܥܿܠܡܐ ܕܪ̈ܘܼܚܢܐ. ܕܥܿܡܪܝܢ ܒܗ ܪܘܼܚܢܐܝܼܬ ܚܝܠ̈ܘܬܐ ܫܡܝ̈ܢܐ. ܡܼܢ ܡܥܒܕ̈ܢܘܬܐ ܣܿܓܝ̈ܐܬܐ ܕܗܿܐ ܡܣܼܬܥܪ̈ܢ ܒܥܿܠܡܢ ܗܿܢ ܡܼܢ ܣܥܘܼܪܘܬܗܘܢ ܕܡ̈ܠܐܟܐ ܩܕ̈ܝܼܫܐ. ܘܠܣܿܓܝ̈ܐܐ ܡܼܬܚܙܝܢ ܓܠܝܐܝܬ ܒܝܡܐ ܘܒܝܒܫܐ. ܘܒܥܕܢ ܐܘܼܠ̈ܨܢܐ ܘܡܥܕܪܝܢ ܘܡܫܘܙܒܝܢ ܠܗܘܢ ܡܢ ܐܘܼ̈ܠܨܢܐ. ܘܠܐܚܪ̈ܢܐ ܡܩܕܡܝܢ ܘܡܒܕܩܝܢ ܐܝܠܝܢ ܕܥܬܝܕ̈ܢ ܠܡܗܼܘܐ. ܘܠܟܿܠܢ ܗܿܐ ܡܬܼܚܙܝܢ ܐܡܝܼܢܐܝܬ ܒܝܕ ܚܠܼ̈ܡܐ. ܒܙܒܢ ܡ̈ܠܐܟܐ ܕܫܪܪܐ. ܘܒܙܒܢ ܡ̈ܠܐܟܐ ܕܛ݀ܥܝܘܬܐ ܕܐܝܼܬܝܗܘܢ ܡܫܡ̈ܫܢܘ̄ ܕܣܛܢܐ. ܕܟܿܠܗܘܢ ܗܿܠܝܢ ܡܛܠ ܕܐܝܼܬܝܗܘܢ ܒܢ̈ܝ ܟܝܿܢܗܿ ܕܢܦܫܐ. ܚܿܙܝܐ ܠܗܘܢ ܒܟܿܠܥܕܢ. ܒܙܒܢ ܟܕ ܥܝܼܪ ܦܓܪܐ. ܘܣܿܓܝܼ ܝܿܬܝܼܪܐܝܼܬ ܟܕ



Page 171



ܕܡܝܼܟ ܘܡܛܒܥ ܒܫܼܢܬܐ. ܘܡܛ݀ܠܕܗܼܝ ܢܦܫܐ ܥܝܼܪܐ ܘܠܐ ܕ݀ܡܟܐ ܡܛ݀ܠ ܕܪܘܼܚܢ݀ܝܬܐ ܗܿܝ ܒܟܝܿܢܗܿ. ܚܿܙܝܐ ܠܗܘܢ ܠܪ̈ܘܼܚܢܐ ܟܕ ܡܬܼܩܪܒܝܢ ܠܗܿ ܒܐܝܢܐ ܙܢܐ ܕܗܼܘ. ܐܦܢ ܐܝܼܬܝܗܘܢ ܚܠܼ̈ܡܐ ܙܢ̈ܝܐ ܣܿܓܝ̈ܐܐ. ܐܠܐ ܘܐܡܝܼܢܐܝܼܬ ܡ̈ܠܐܟܐ ܒܥܿܠܡܐ ܗܿܢܐ. ܒܡ̈ܥܨܐ ܕܫܒܪ̈ܐ. ܒܡܬܼܬܥܒܕܢܘܼܬܐ ܕܓܒܪ̈ܐ. ܒܡ̈ܠܐ ܣܿܓܝ̈ܐܬܐ ܕܡܡܠܠܝܢ ܒܦܘܼܡܐ ܕܡܬܼܕܝ̈ܘܢܐ. ܒܩܨ̈ܡܐ. ܒܢܚ̈ܫܐ. ܒܙܟܘܪ̈ܐ. ܒܠܘܚܫ̈ܬܐ. ܒܥܝܢ̈ܬܐ. ܒܐܝܼܠ̈ܢܐ ܥܒܘܼ̈ܛܐ. ܒܨ̈ܠܡܐ ܕܟ̈ܐܦܐ. ܒܐܢܕܪ̈ܝܢܛܐ ܕܢܚܫܐ. ܒܙܒܢ ܡܼܢ ܐܪܥܐ ܡܦܩܩܝܼܢ. ܒܙܒܢ ܡܼܢ ܡܥܪ̈ܐ ܚܫܘܟ̈ܬܐ. ܒܝܬ ܩܒܘܼܪ̈ܐ. ܒܛܘܼܪ̈ܐ ܚܪ̈ܒܐ. ܒܚܼܫ̈ܟܐ ܕܠܝܠ̈ܘܬܐ ܣܬܘ̈ܝܐ. ܒܛܗܪ̈ܐ ܥܙܝܼܙ̈ܐ ܕܐܝܡܡ̈ܐ ܩܝܛܝ̈ܐ. ܒܒܢ̈ܬ ܩ̈ܠܐ ܡܙܝܼܥ̈ܝܬܐ ܒܐܣܟ̈ܡܐ ܕܚܝ̈ܘܬܐ ܡܫܟܪ̈ܬܐ. ܒܚܙܘ̈ܢܐ. ܒܦܢܛܣ̈ܝܐܣ. ܒܫܪ̈ܓܪܓܝܬܐ. ܒܓܒܝܼܠܘܼܬ ܕܡܘ̈ܬܐ ܕܓܠ̈ܝܬܐ. ܒܪܘܼܟܒ ܗܓܓ̈ܐ ܠܐ ܫܪܝܼܪ̈ܐ ܒܝܘܼܒܠ ܛܒܼ̈ܐ ܡܼܢ ܐܬܪ̈ܘܬܐ ܪ̈ܚܝܼܩܐ ܐܝܟܢܐ ܕܢܛܥܘܢ ܠܦܫܝܼ̈ܛܐ ܥܡ ܣܿܓܝܼ ܡܢܘ̈ܬܐ ܕܡܥܒܕ̈ܢܘܬܐ ܣܿܓܝ̈ܐܬܐ ܕܡܥܒܕܝܢ ܫ̈ܐܕܐ ܐܝܟ ܕܟܿܠܚܕ ܡܢܢ ܢܣܝܼ ܘܝܼܕܥ ܘܚܼܙܐ ܘܫܡܥ. ܗܿܫܐ ܐܫܼܬܪܪܬ݀ ܡܼܢ ܟܝܿܢ ܘܢܼܣܝܢ ܚܬܝܼܬܐ ܘܫܡܼܥܐ ܡܗܝܡܢܐ ܕܡܼܢ ܐܝܠܝܢ ܕܐܦ ܗܼܢܘܢ ܢܣܝܼܘ ܘܐܫܼܬܪܪܘ ܕܫܪܝܼܪܐܝܬ ܐܝܼܬ ܡ̈ܠܐܟܐ ܘܐܝܼـ ܫ̈ܐܕܐ܀ ܗܿܫܐ ܢܡܠܠ ܥܠܝܗܘܢ ܐܝܠܝܢ ܕܐܿܠܨܐ ܠܢ ܕܢܿܕܥ ܐܢܝܢ. ܐܝܟ ܕܐܬܢܗܪܢܢ ܡܼܢ ܡܫܠܡܢܘܼܬܐ ܕܩܕܡ̈ܝܐ ܣܗܕ̈ܐ ܫܪܝܼܪ̈ܐ ܣܗ̈ܝܼܕܐ ܓܡܝܼܪ̈ܐ ܡܗܝ̈ܡܢܐ. ܘܡܼܢ ܢܣܝ̈ܢܐ ܕܚܢܢ ܗܿܐ ܒܿܩܝܢܢ ܘܡܟܣܝܢܢ܀ ܒܡܐܡܪܐ ܕܬܪܝܢ ܒܩܦܠܐܘܢ ܕܓ̄ ܘܕ̄ ܘܗ̄ ܡܠܠܢܢ ܘܫܪܪܢܢ ܕܐܝܼܬ ܥܿܠܡܐ ܕܪ̈ܘܼܚܢܐ. ܘܐܕܝܟܢ ܐܝܼـܘܗܝ ܘܕܐܝܟܢ ܛܟܼܣܗ ܘܬܫܡܫܬܗ. ܗܿܫܐ ܕܝܢ ܠܐ ܐܿܠܨܐ ܠܢ ܕܬܘܼܒ ܢܩܢܐ ܦܝܿܣܐ ܥܠ ܗܿܠܝܢ. ܐܠܐ ܡܠܼܬܐ ܦܫܝܼܛܬܐ ܡܬܫܥܝܼܢܝܼܬܐ ܕܐܝܟܢ ܐܬܼܒܪܝܘܼ ܘܐܬܼܩܝܡܘ. ܘܐܡܿܪܝܢܢ ܕܥܠܼܬܐ ܩܕܡܝܬܐ ܥܠܼܬ ܟܿܠ ܥܠ̈ܠܢ. ܘܡܪܬ ܟܿܠ ܡܪ̈ܘܢ. ܘܐܚܝܼܕܬ݀ ܟܿܠ ܥܠ̈ܡܝܢ. ܡܛ݀ܠ ܕܒܟܝܿܢܗ ܛܒܿܐ ܗܿܘ ܘܥܬܝܼܪܐ ܘܚܟܝܼܡܐ ܒܼܪܐ ܘܐܩܝܼܡ ܡܢܼܫܝܠ ܥܿܠܡܐ ܪܒܐ ܕܟܝ̈ܢܐ ܡܠ̈ܝܼܠܐ ܩܛܝܼܢ̈ܐ ܘܪ̈ܘܚܢܝܐ. ܢܗܝܼܪ̈ܝ ܒܟܝܿܢ ܝܕܘܼܥ̈ܬܢܐ. ܠܐ ܕܠܝܼ̈ܠܝ ܠܫܘܼܚܠܦܐ. ܡܣܼܬܬ̈ܝ ܒܟܝܿܢܗܘܢ. ܫܠ̈ܝܼܛܝ ܒܝܬܗܘܢ ܘܒܚܐܪܘܬܗܘܢ. ܕܐܝܼܬܘܗܝ ܨܒܝܿܢܗܘܢ ܛܒ̈ܐ ܒܟܝܿܢܐ. ܝܿܕܥ̈ܝ ܟܿܠܡܕܡ ܒܝܕ ܚܪܝܼܦܘܼܬ݀ ܕܘܩܗܘܢ. ܣܛܪ ܡܼܢ ܥ݀ܒܘܿܕܗܘܢ. ܕܐܝܼܬܘܗܝ܆ ܐܘܕܥ ܐܢܘܢ. ܕܐܝܟܢ ܐܝܼܬܘ̄ ܠܐ ܡܼܨܝܐ ܕܢܕܥܘܢ. ܘܚܐܪܘܬܗܘܢ ܫܘܠܝܼܛܘܼܬ ܒܝܿܬܗܘܢ ܨܒܝܢ̈ܝܬܐ ܥܒܼܕܗܿ ܠܗܘܢ ܘܠܘ ܩܛܝܼܪܝܬܐ. ܘܛܟܣ ܐܢܘܢ ܬܠܬܐ ܛܟܼܣ̈ܝܢ. ܘܒܟܿܠ ܛܟܼܣܐ ܬܠܬܐ ܬܐܓܡ̈ܝܢ. ܘܟܿܠ ܬܐܓܡܐ ܦܠܓ ܐܢܘܢ ܣܼܕܪ̈ܝܢ ܣܼܕܪ̈ܝܢ. ܘܓܘܼܕܝܢ [ܓܘܼܕܝܢ]. ܘܒܟܿ ܣܼܕܪܐ ܛܟܣ ܠܓܝܘܼ̈ܢܐ ܐ̈ܠܦܐ ܘܡܐܘ̈ܬܐ. ܕܗܼܘ ܒܠܚܘܼܕܘܗܝ ܝ݀ܕܥ ܡܢܝܿܢܗܘܢ ܘܟܡܝܘܼܬܗܘܢ ܘܠܥܠ ܡܢ ܬܫܥܐ ܬܐܓܡ̈ܐ ܕܒܬܠ̈ܬܐ ܛܟܣ̈ܐ. ܐܩܝܼܡ ܚܕ ܛܟܼܣܐ ܡܥܠܝܐ ܕܩܿܐܡ ܒܬܪܥ ܡܠܟܘܼـܐ ܕܐܝܼܬܘܼܬܐ. ܘܣܿܡܗ



Page 172



ܪܫܐ ܠܟܿܠܗܘܢ ܛܟܼܣ̈ܐ ܘܬܐܓܡ̈ܐ [ܕܚܝܠ̈ܘܬܐ] ܟܿܠܗܘܿܢ. ܘܐܩܝܼܡ ܥܡܗ ܠܓܝܘܼ̈ܢܐ ܘܣܼܕܪ̈ܐ ܘܓܘܼ̈ܕܐ ܣܿܓܝ̈ܐܬܐ ܐܝܟ ܕܗܘܼ ܠܚܘܕ ܝ݀ܕܥ. ܘܫܡܠܝܗ ܠܡܢܝܿܢܐ ܘܚܬܡܗ ܒܥܣܝܼܪܘܼܬܐ. ܘܡܼܢ ܬܡܿܢ ܫܩܼܠ ܫܘܼܪܝܐ ܚܘܼܫܒܢ ܡܢܝܿܢܐ. ܕܴܣܿܠܩ ܥܕܡܐ ܠܥܣܪܐ. ܘܗܿܝܕܝܢ ܡܫܪܐ ܡܢܕܪܝܫ ܣܿܠܩ ܘܡܬܼܥܦܦ ܥܣܝܪ̈ܝܐ ܥܣܪܐ ܐ̱ܚܪ̈ܢܐ. ܘܬܘܼܒ ܗܿܠܝܢ ܥܣܪܐ ܥܣܝܼܪ̈ܝܐ ܬܘܼܒ ܡܬܥܦܦܝܼܢ ܕܬܠܬ ܘܗܿܘܝܢ ܥܣܪ ܡ̈ܐܘܢ. ܘܟܿܠ ܡܐܬܐ ܥܣܪܐ ܥܣܝܪ̈ܝܐ. ܘܗܿܟܢܐ ܣܿܠܩܝܢ ܠܐܠ̈ܦܐ ܘܪ̈ܒܘܬܐ ܣܿܓܝ̈ܐܬܐ ܟܕ ܠܥܠ ܡܼܢ ܥܣܪܐ ܠܐ ܡܘܣܦܝܢ. ܘܠܐ ܠܒܪ ܡܼܢ ܥܣܪܐ. ܐܠܐ ܡܢܝܿܢܐ ܕܥܣܪܐ ܣܿܟܐ ܗܿܘ ܕܡܣܝܟ ܟܿܠ ܣܿܟ̈ܝܢ. ܡܕܝܢ ܫܪܝܼܪܐܝܼܬ ܥܣܪܐ ܗܘܼܘ ܛܟܼܣ̈ܐ ܕܚܝ̈ܠܘܬ ܫܡܿܝܢܐ. ܘܗܿܘ ܥܠܝܐ ܐܬܛܟܿܣ ܪܫܐ ܘܩܕܡܝܐ ܕܟܿܠܗܘܢ ܕܣܿܓܝܼ ܕܡܿܐ ܘܨܿܐܪ ܕܡܘܼܬ ܡܪܗ. ܘܩܪܝܼܒ ܘܩܿܐܡ ܒܬܪܥܐ ܕܐܝܼܬܘܼܬܐ ܐܝܟ ܬܪܝܢܐ ܕܡܠܟܘܼـܐ. ܘܡܥܠ ܘܡܦܩ ܐܝܟ ܪܒ ܒܝܬܐ ܘܡܝܒܠ ܘܡܫܘܫܛ ܐܝܟ ܡܼܨܥܝܐ. ܘܥܒܝܕ ܪܒܐ ܘܪܫ ܟܘܼܡܪ̈ܐ ܘܦܛܪܝܪܟܐ ܠܟܿܠܗܘܢ ܛܟܼܣ̈ܐ ܐܚܪ̈ܢܐ ܕܠܬܚܬ ܡܢܗ. ܘܐܝܼـܘܗܝ ܐܪܙܐ ܕܫܘܼܡܠܝ ܡܢܝܢ ܥܣܪܐ. ܘܬܠܬܐ ܛܟܼܣ̈ܐ ܐܚܪ̈ܢܐ ܕܬܚܘܬܘܗܝ ܨܿܝܪܝܢ ܠܐ̱ܪܙܐ ܕܬܠܝܬܝܘܼܬܐ. ܘܐܦ ܗܼܘ ܨܿܪܐܪ ܠܐܪܙܐ ܕܚܕܢܝܘܼܬ ܐܠܗܘܼܬܐ ܘܡܪܘܼܬܐ ܘܐܘܣܝܐ ܘܐܝܼܬܘܼܬܐ ܘܟܝܿܢܐ ܘܨܒܝܿܢܐ ܕܚܕ ܡܪܐ ܐܚܝܼܕ ܟܿܠ. ܘܐܦ ܗܿܠܝܢ ܬܠܬܐ ܛܟܼܣ̈ܐ ܗܟܘܬ ܡܦܠܓ ܟܿܠ ܚܕ ܠܬܠܬܐ ܬܐܓܡ̈ܐ. ܘܟܿܠ ܬܐܓܡܐ ܡܦܠܓ ܬܠܬ ܓܘܼܕ̈ܝܢ. ܬܠܬ ܙܒ̈ܢܝܢ ܬܠܝܼܬܐܝܼܬ. ܫܘܼܘܕܥ ܐ̱ܪܙܐ ܪܒܐ ܕܬܠܝܼܬܝܘܬ ܩܢܘܼ̈ܡܐ ܕܚܕܐ ܐܝܼܬܘܼܬܐ ܡܬܘܼܡܝܬܐ. ܘܟܿܠ ܓܘܼܕܐ ܡܛܟܣܝܢ ܘܩܿܝܡܝܢ ܣܼܕܪ̈ܝܢ ܣܼܕܪ̈ܝܢ. ܘܒܟܿܠ ܣܼܕܪܐ ܠܓܝܘ̈ܢܐ ܕܠܐ ܡܢܝܢ. ܫܘܘܕܥ ܐܪܙܐ ܕܠܐ ܡܼܬܕܪܟܢܘܼܬ ܐܠܗܘܼܬܐ. ܠܓܝܘܼܢܐ ܕܝܢ ܐܝܼܬܝܗܿ ܬܠ̈ܬܝܢ ܘܫܬܐ ܐ̈ܠܦܝܢ ܕܥܿܒܕܝܢ ܬܠܬ ܪ̈ܒܘܢ. ܘܟܿܠ ܪ̈ܒܘܼܬܐ ܐܝܼܬܝܗܿ ܝܒ̄ ܐ̈ܠܦܝܢ. ܘܒܟܿܠ ܠܓܝܘܼܢܐ ܐܝܼܬ ܬܠܬ ܪ̈ܫܝܢ. ܠܟܿܠ ܪܒܘܼܬܐ ܚܕ ܪܫܐ. ܘܬܚܘܼܬܘܗܝ ܬܪ̈ܥܣܪ ܫܠܝܼܛܝܢ ܪ̈ܝܫܝ ܐܠܦ̈ܝܐ. ܥܣܪܐ ܩܢܛܪ̈ܘܢܐ ܕܐܝܼܬܝܗܘܢ ܪ̈ܫܝ ܡ̈ܐܘܬܐ. ܘܬܚܝܼܬ ܟܿܠ ܩܢܛܪܘܼܢܐ ܥܣܪܐ ܐܪ̈ܟܘܢܐ ܟܿܠ ܚܕ ܪܫ ܥܣܪܐ. ܗܿܠܝܢ ܬܠܬܐ ܛܟܼܣ̈ܐ ܐܝܼܬܝܗܘܢ ܬܫܥܐ ܬܐܓܡ̈ܐ ܕܗܿܘܝܢ ܥܣܪܝܢ ܘܫܒܥ ܓܘܼܕ̈ܝܢ. ܐܢ ܐܝܬܝܗܿ ܟܿܠ ܓܘܼܕܐ ܬܠܬܐ ܣܼܕܪ̈ܝܢ. ܘܟܿܠ ܣܼܕܪܐ ܬܠܬ ܠܓܝܘܼ̈ܢܝܢ. ܕܡܢܕܪܫ ܡܬܦܠܓܝܢ ܬܠܬ ܙܒ̈ܢܝܢ ܬܠܝܼܬܐܝܼܬ ܐܝܟ ܦܘܼܠܓܐ ܩܕܡܝܐ܆ ܠܐ ܝܿܕܥܝܼܢܢ. ܒܪܡ ܟܿܠ ܠܓܝܘܼܢܐ ܐܝܬܝܗܿ ܬܠܬ ܪ̈ܒܘܢ. ܘܟܿܠ ܪ̈ܒܘܬܐ ܬܪܥܣܪ ܐ̈ܠܦܝܢ. ܘܐܚܪ̈ܢܐ ܐ݀ܡܪܝܢ [ܥܣܪܐ ܐܠܦܝܢ. ܘܐܚܪ̈ܢܐ ܐܡܿܪܝܢ] ܕܠܓܝܘܼܢܐ ܬܠܬܝܢ ܘܬܪܝܢ ܐ̈ܠܦܝܢ ܐܝܬܝܗܿ ܘܐܚܪ̈ܢܐ ܐ݀ܡܪܝܢ. ܕܠܓܝܘܼܢܐ ܗܼܝ ܐܝܼܬܝܗܿ ܪܒܘܼܬܐ. ܚܢܢ ܕܝܢ ܐܝܟ ܕܫܪܝܼܪܐܝܬ ܐܫܬܪܪܢܢ܆ ܟܬܒܝܼܢܢ ܡܼܢ ܠܥܠ. ܘܗܿܘ ܕܠܐ ܡܗܝܡܢ ܢܐܙܠ ܢܚܼܙܐ ܘܢܡܼܢܐ ܘܢܫܬܿܪܪ ܘܢܐܬܼܐ ܢܘܕܥ ܠܢ. ܘܐܢ ܠܐ܆ ܢܫܡܼܥ ܘܢܫܼܬܘܩ ܘܢܫܒܚ ܠܥܒܘܿܕܗܘܢ. ܗܿܘ ܕܗܼܘ ܒܠܚܘܕܘܗ ܝܿܕܥ ܛܘܼܟܣܗܘܢ ܘܡܢܝܿܢܗܘܢ. ܘܟܿܠܗܿ ܟܡܝܘܼܬܗܘܢ. ܠܢ ܕܝܢ ܠܐ ܠܿܠܨܐ ܥܠ ܗܿܠܝܢ ܣܿܓܝܼ. ܒܪܡ ܕܝܢ ܚܘܼܫܒܢ ܡܢܝܿܢܐ ܡܼܢ ܬܡܿܢ ܐܬܼܝܒܠ ܠܥܿܠܡܢ ܗܿܢܐ. ܕܥܕܡܐ ܠܥܣܪܐ ܣܿܠܩ ܡܢܝܿܢܢ



Page 173



ܘܗܿܦܟ. ܡܫܘܕܥ ܐ̱ܪܙܐ ܪܒܐ. ܕܒܗܿܠܝܢ ܝܕܥ̈ܬܐ ܕܗܿܠܝܢ ܥܣܪܐ ܛܟܣܼ̈ܝܢ ܡܿܨܐܼ ܣܿܠܩ ܘܡܬܼܥܠܐ ܗܘܢܐ ܕܒܢܫܐ ܘܐܬܓܡܪ ܒܡܝܬܪܘܼܬ ܕܘܼܒܪ̈ܐ ܬܩ̈ܢܐ. ܡܼܢ ܬܡܿܢ ܘܠܗܼܠ܆ ܬܘܼܒ ܠܐ ܫܠܝܼܛ ܗܘܢܐ ܠܡܬܼܚܫܒܘ. ܬܘܼܒ ܠܝܬ ܠܡܕܪܟܘ. ܡܼܢ ܬܡܿܢ ܘܠܗܠ ܬܡܼܗܐ ܪܒܐ. ܫܠܼܝܐ ܕܠܐ ܙܘܥ̈ܐ ܫܬܼܩܐ ܕܠܐ ܪܬܡ. ܒܘܼܠܗܝܐ ܕܠܐ ܚܘܼܫܒ. ܡܕܝܢ ܫܪܝܼܪܐܝܼܬ ܥܣܪܐ ܐܝܼܬܝܗܘܢ ܗܘܼ، ܛܟܼܣ̈ܐ ܕܚܝܠ̈ܘܬܐ ܡ̈ܠܐܟܝܐ. ܐܝܟܢܐ ܕܬܘܼܒ ܥܬܝܼܕܝܼܢܢ ܕܢܿܢܗܪ ܥܠ ܗܿܠܝܢ ܘܢܫܪܪ ܡܼܢ ܠܬܚܬ܆ ܘܠܥܠ ܡܼܢ ܟܿܠܗܘܿܢ܆ ܟܝܿܢܐ ܣܓܝܼܕܐ ܘܡܫܒܚܐ ܕܐܝܼܬܘܼܬܐ ܡܪܢ݀ܝܬܐ ܕܡܢ ܟܿܠܗܘܢ ܡܣܼܬܓܕܐ ܘܡܫܬܒܚܐ ܘܡܬܼܩܕܫܐ ܘܡܬܒܪܟܐ ܘܡܬܪܡܪܡܐ. ܒܪܡ ܠܘ ܐܝܟ ܕܒܕܘܼܟܬܐ ܘܐܬܪܐ ܬܬܼܚܫܒ܆ ܐܠܐ ܒܗܘܢܐ ܘܚܘܼܫܒܐ ܪܘܼܚܢܝܐ ܪܘܼܚܢܐܝܬ ܘܩܛܝܼܢܐܝܼܬ ܒܝܼܕܥܬܐ ܠܚܘܕ ܡܥܠܝܘܼܬܗܿ ܕܐܝܼܬܘܼܬܐ. ܠܠܐ ܡܼܬܕܪܟܢܘܼܬܗܿ ܐܣܒܼܪ ܘܟܿܠܗ ܒܟܿܠ ܐܝܼܬܝܗܿ ܐܝܟ ܢܦܫܐ ܒܦܓܪܐ. ܘܐܠܐ ܡܕܪܟ ܗܘܢܟ ܕܬܣܼܬܿܟܠ ܗܿܠܝܢ܆ ܠܐ ܬܡܪܚ ܠܡܬܚܫܒܘܼ ܕܠܡܐ ܡܕܡ ܚܠܦ ܡܕܡ ܬܣܒܪ܆ ܘܬܬܼܛܒܥ ܒܬܗܘܼܡܐ ܕܠܐ ܝܼܕܥܬܐ. ܗܿܝܕܝܢ ܐܦܠܐ ܕܐܝܟܢ ܬܬܕܠܐ ܘܬܦܘܼܩ ܡܼܢ ܗܿܘ ܚܫܘܼܟܐ ܕܠܐ ܝܼܕܥܬܐ ܬܬܼܡܨܐ. ܐܠܐ ܐܬܼܡܟܟ ܩܕܡ ܐܠܗ ܘܒܟܼܝ ܘܨܘܼܡ ܘܨܠܐ ܘܫܗܼܪ ܘܐܬܼܟܫܦ ܘܒܥܼܝ ܕܠܐ ܡܐܝܼܢܘܼܬܐ. ܘܗܼܘ ܝܿܗܒ ܘܡܚܟܡ ܠܟ ܒܝܼܕܥܬܐ ܕܫܪܪܐ. ܐܠܐ ܕܥܼ ܕܣܼܛܪ ܡܼܢ ܫܠܼܝܐ ܘܒܗܝܼܠܘܼܬܐ. ܘܫܬܼܩܐ ܘܚܣܝܼܟܘܼܬܐ ܕܡܼܢ ܥܢܝܿܢܐ. ܘܨܘܡܐ ܘܢܙܝܼܪܘܼܬܐ ܕܡܼܢ ܚܡܪܐ. ܘܡܼܢ ܡܐܟ̈ܠܬܐ. ܘܫܗܪܐ ܘܨܠܘܿܬܐ ܥܡ ܩܪ̈ܝܢܐ ܕܟܬܒ̈ܐ ܩܕܝܼܫ̈ܐ. ܘܒܪܥܝܢܐ ܝܕܘܼܥܬܢܐ ܘܡܗܕܝܢܐ ܚܟܝܼܡܐ ܘܡܢܣܝܢܐ. ܣܟ ܠܐ ܡܨܝܐ ܕܬܬܼܩܢܐ ܝܼܕܥܬܐ ܕܫܪܪܐ. ܘܛܟܼܣܐ ܡܿܢ ܥܠܝܐ ܕܚܝ̈ܠܘܬܐ ܫܡܝ̈ܢܐ. ܐܬܼܩܪܝܼ ܘܐܫܼܬܿܡܗ ܟܘܟܒ ܢܘܓܗܐ. ܟܐܡܬ݀ ܐܝܟ ܗܿܘ ܢܘܼܗܪܐ ܕܩܕܡ ܫܡܼܫܐ ܡܼܬܚܙܐ ܒܢܘܼܓܗܐ. ܟܕ ܢܓܿܗ ܝܘܡܐ ܕܩܪܝܼܒ ܢܘܼܗܪܐ. ܗܿܟܢܐ ܐܬܬܣܝܼܡ ܘܐܬܼܛܟܣ ܗܿܢܐ ܩܕܡ ܡܪܘܼܬܐ ܐܠܗܿܝܬܐ ܫܡܫܐ ܡܬܼܝܕܥܢܐ. ܘܗܿܢܐ ܫܡܐ ܕܢܘܼܗܪܐ ܘܕܢܘܓܗܐ ܡܼܢ ܬܿܡܢ ܐܬܼܝܒܠ ܠܥܿܠܡܢ ܗܿܢܐ. ܘܗܢܐ ܫܪܒܐ ܡܫܘܕܥ ܐ̱ܪܙܐ ܪܒܐ ܕܥܬܝܼܕ ܗܘܼܐ ܕܢܗܼܘܐ ܒܬܪ ܡܬܼܚܐ ܪܒܐ ܕܥܬܝܼܕܐ ܕܬܕܢܚܝ ܐܠܗܘܼܬܐ ܥܠ ܚܫܼܟܗܿ ܕܒܪܝܼܬܐ ܘܬܢܗܪܝܗܿ ܒܢܘܼܗܪܐ ܕܝܼܕܥܬܐ ܐܠܗܝܬܐ. ܘܡܛ݀ܠ ܕܠܐ ܗܘܼܐ ܕܢܦܫܩ ܣܝܼܡܐ ܠܢ. ܐܠܐ ܕܢܿܫܬܿܥܐ ܥܠ ܒܪܘܼܝܘܬܐ. ܢܿܥܒܪ ܡܼܢ ܗܿܠܝܢ. ܘܐܠܐ ܠܡܬܼܚܐ ܪܒܐ ܢܿܦܩ ܫܪܒܐ. ܘܗܼܘ ܗܿܢܐ ܛܟܼܣܐ ܥܠܝܐ ܕܐܫܬܡܗ ܟܘܟܒ ܢܘܓܗܐ. ܐܝܬ ܗܘܼܐ ܠܗ ܬܐܓܡ̈ܐ ܘܓܘܼܕ̈ܐ ܘܣܼܕܪ̈ܐ ܕܠܐ ܡܢܝܢ. ܘܥܠ ܛܘܼܟܣܗܘܢ ܘܐܝܟܢܝܘܼܬ ܩܘܡܗܘܢ܆ ܠܐ ܐܬܝܼܕܥ ܚܬܝܼܬܐܝܼܬ. ܡܛ݀ܠ ܕܓܢܝܼܙ ܗܼܘ ܫܪܒܗܘܢ ܣܿܓܝܼ܆ ܐܝܟ ܕܢܝܼܙܐ ܘܟܣܝܐ ܐܝܼܬܘܼܬܐ ܕܩܿܝܡܝܢ ܗܘܼܘ ܩܕܡܝܗܿ܆ ܘܡܫܡܝܢ ܐ̱ܪ̈ܙܝܗܿ. ܠܡܘܿܫܐ ܡܿܢ ܗܿܘ ܐܠܗܝܐ ܐܬܓܠܝ ܩܠܝܼܠ ܡܼܢ ܐ̱ܪܙ ܡܢܝܿܢܗܘܢ ܒܠܚܘܼܕ. ܐܡܪ ܓܝܪ ܒܬܫܒܘ̄ ܕܨܘܼܬܝ ܫܡܝܐ ܘܐܡܿܠܠ ܗܿܟܢܐ. ܨܘܼܬܝ ܫܡܝܐ ܘܐܡܿܠܠ. ܗ̄ ܫܡܝܐ ܕܡ̈ܠܐܟܐ ܕܠܘ ܒܐܕ̈ܢܐ ܫܿܡܥܝܢ ܐܢܬܘܢ ܪ̈ܘܚܢܐ.



Page 174



ܨܘܼܬܘ ܡܡܠܐ ܕܝܼܠܝ. ܘܬܫܡܼܥܝ ܐܪܥ ܡܐܡܪܗ ܕܦܘܼܡܝ. ܗ̄ ܒܢܝ̈ܢܫܐ ܥܿܡܘܪ̈ܝܗܿ ܕܐܪܥܐ. ܕܒܐܕ̈ܢܐ ܫܿܡܥܝܢ ܐܢܬܘܢ. ܘܒܗܘܢܐ ܡܣܼܬܿܟܠܝܢ ܐܢܬܘܢ܆ ܫܡܼܥܘ ܡܐܡܪܐ ܡܪܟܒ ܒܩܠܐ ܕܢܦܿܩ ܡܼܢ ܦܘܼܡܝ. ܠܪ̈ܘܼܚܢܐ ܕܒܫܡܝܐ ܕܢܨܘܼܬܘܢ ܡܠܼܬܐ ܪܘܚܢܿܝܬܐ ܦܩܼܕ. ܘܠܦܓܪ̈ܢܐ ܕܒܐܪܥܐ [ܕܢܫܡܼܥܘܢ] ܡܐܡܪܐ ܕܐܡܿܪ ܦܘܼܡܐ. ܘܒܬܪ ܩܠܝܼܠ ܕܐܙܼܠ ܒܬܫܒܘ̄ ܕܠܐ ܢܘܪܟ ܚܢܢ ܣܿܓܝܼ . ܐܡܼܪ ܐܬܕܟ̱ܪ ܝܘܡ̈ܬܐ ܕܡܼܢ ܥܿܠܡ. ܘܐܣܬܟ̱ܠ ܒܫܢ̈ܝܐ ܕܕܪܕܪ̈ܝܢ. ܗ̄ ܠܝܘܡ̈ܬܐ ܐܘܟܝܬ ܠܙܒ̈ܢܐ ܕܒܪܘܝܘܼܬܐ ܕܗܼܢܘܢ ܐܝܼܬܝܗܘܢ ܝܘܘܡ̈ܬܐ ܩܕܡ̈ܝܐ ܕܡܼܢ ܥܿܠܡ. ܘܫܘܼܝ ܫܢܝ̈ܐ ܕܕܪܕܪ̈ܝܢ. ܫܐܠ ܠܐܒܘܟ ܟܝܿܢܐ ܘܢܚܘܝܟ . ܘܠܣܿܒ̈ܝܟ ܟܬܒ̈ܐ ܘܢܐܡܪܘܢ ܠܟ. ܕܟܕ ܡܦܠܓ ܡܪܝܡܐ ܥܡܼܡ̈ܐ ܗ̄ ܒܬܪܥܝܼܬܗ ܡܦܠܓ ܠܟܿܠܗܘܢ ܥܡܼܡ̈ܐ ܕܥܬܝܼܕܝܢ ܕܢܗܼܘܘܢ ܒܒܪܝܼܬܐ. ܘܟܕ ܡܦܪܫ ܒܢܝ̈ܢܫܐ ܙܕܝܼܩ̈ܐ ܡܼܢ ܚܛܝ̈ܐ. ܐܩܝܼܡ ܬܚܘܼܡܐ ܕܥܡܼ̈ܡܐ ܙܕܝܼܩ̈ܐ܆ ܠܡܢܝܿܢܐ ܕܒܢ̈ܝ ܐܠܘܗܝܼܡ. ܗܟܢ ܟܬܝܼܒ ܒܫܒܥܝܼܢܝܐ ܚܬܝܼܬܐ. ܗ̄ ܠܬܚܘܼܡܐ ܡܫܡܠܝܐ ܕܥܡܡܼ̈ܐ ܙܕܝܼܩ̈ܐ ܐܩܝܼܡ ܒܬܪܥܝܼܬܗ. ܕܢܗܼܘܐ ܒܡܢܝܿܢܐ ܕܒܢ̈ܝ ܐܠܘܗܝܡ. ܗܿܢܘܢ ܕܐܣܬܚܦܘ ܘܢܦܠܼܘ ܕܢܗܼܘܘܢ ܠܗ ܡܫܡ̈ܫܢܐ ܒܕܘܼܟܬܗܘܿܢ ܡܛܠ ܠܡ ܕܦܠܓܘܼܬܗ ܕܡܪܝܐ ܥܡܗ. ܗ̄ ܡܢܬܗ ܕܡܪܝܐ ܗܿܝ ܕܡܬܓܒܝܐ ܠܗ ܡܼܢ ܟܿܠܗܘܢ ܒܢܝ̈ܢܫܐ. ܗܿܘ ܥܡܐ ܕܩܿܐܡ ܒܡܢܝܿܢܗܘܢ ܕܗܿܢܘܢ ܕܢܦܠܼܘ ܐܝܼܬܝܗܿ. ܗܿܢܘܢ ܕܝܢ ܕܫܪܟܐ. ܥܘ̈ܠܐ ܘܪ̈ܫܝܼܥܐ ܘܟܿܦܘܼܪ̈ܐ ܘܡܓܕ̈ܦܢܐ ܠܘ ܦܠܓܘܼܬܗ ܕܡܪܝܐ ܐܢܘܢ ܐܘܟܝܼܬ ܡܢܿܬܗ [ܐܠܐ ܡܢܬܗ] ܕܒܥܠܕܒܒܐ ܪܒܗܘܢ. ܕܥܠܝܘܗ ܡܬܼܬܘܣܦܝܼܢ ܘܥܡܗ ܡܫܼܬܿܢܩܝܢ. ܘܐܦ ܒܡܢܝܿܢܗܘܢ ܬܘܼܒ ܕܒܢܝ̈ܢܫܐ ܪ̈ܫܝܼܥܐ ܕܡܬܬܘܣܦܝܢ ܥܠ ܡܢܝܿܢܐ ܕܗܿܢܘܢ ܕܢܦܠܼܘ܆ ܥܬܝܼܕ ܕܢܫܼܬܿܡܠܐ ܡܢܝܿܢܐ ܕܙܕ̈ܝܼܩܐ. ܘܗܿܠܝܢ ܗܿܘܝܢ ܡܢܿܬܐ ܠܐܠܗܐ ܐܘܟܝܼܬ ܦܿܠܓܘܼܬܗ ܕܡܪܝܐ. ܘܠܘ ܒܠܚܘܕ ܕܘܟܬܗ ܕܗܿܘ ܕܢܦܼܿܠ ܡܘܪܬ ܠܗܘܢ܆ ܐܠܐ ܬܘܼܒ ܕܡܥܠܝܐ ܡܢܿܗ. ܗܿܝ ܕܥܬܝܕ ܗܘܼܐ ܕܢܣܒ ܗܼܘ ܣܛܢܐܝܠ ܐܘܟܝܼܬ ܣܿܛܐ ܡܼܢ ܐܠܗܐ. ܐܼܠܘ ܩܘܝܼ ܒܛܟܼܣܐ ܕܟܝܿܢܗ. ܘܠܐ ܐܫܼܬܿܩܠ ܘܐܫܼܬܥܠܝ ܥܠ ܡܪܗ. ܘܥܠܗܿܝ ܐܩܝܡ ܥܡ ܓܢܼܣܐ ܕܒܢܝ̈ܢܫܐ ܠܗܿܢܐ ܬܟܬܘܼܫܐ ܕܒܥܠܕܒܒܘ ܪܒܬܐ. ܡܼܢ ܚܣܡܐ ܣܢܝܐ ܕܐܘܠܕܬ݀ ܠܗ ܪܡܿܘܬܗ. ܘܗܘܼܐ ܡܬܼܩܠܐ ܘܡܬܛܓܢ ܘܡܬܼܡܪܡܪ ܒܚܣܡܐ ܠܘܬܗܘܢ ܘܡܬܦܪܣ ܕܢܩܼܛܘܼܠ ܐܢܘܢ ܒܚܛܝܼܬܐ ܘܢܡܘܼܬܘܢ ܡܼܢ ܐܠܗܐ. ܘܢܬܬܘܣܦܘܢ ܥܠ ܡܢܝܿܢܗ ܘܢܫܼܬܢܩܘܢ ܥܡܗ. ܢܿܕܚܠ ܐܚ̈ܝ ܡܼܢ ܪܡܿܘܼܬܐ ܡܪܚܩܬ݀ ܡܼܢ ܐܠܗܐ܆ ܐܡܗ ܕܚܣܡܐ ܩܛܘܿܠܐ. ܘܢܬܼܟܬܫ ܓܢ̱ܒܪܐܝܬ ܕܢܬܼܦܠܛ ܡܼܢ ܡܢܿܬܗ ܘܓܘܕܗ ܕܒܥܠܕܒܒܢ. ܕܢܗܼܘܐ ܒܢ̈ܝ ܦܠܓܘܼܬܐ ܘܡܢܿܬܐ ܒܓܘܕܗ ܕܐܠܗܢ ܛܒܿܐ ܘܡܪܚܡܢܐ܀ ܗܿܠܝܢ ܐܬܒܕܩ̈ܝ ܠܢ ܡܼܢ ܟܬܒܐ ܩܕܝܼܫܐ ܕܡܘܿܫܐ ܐܠܗܝܐ. ܡܛ݀ܠ ܡܢܝܿܢܐ ܕܛܟܣܼܗ ܘܓܘܼܕ̈ܘܗܝ ܘܠܓܝܘܼܢ̈ܘܗܝ ܕܣܛܢܐܝܠ. ܕܡܛܠ ܗܿܟܢ ܐܬܒܪܝܼܘ ܒܢܝ̈ܢܫܐ ܕܢܐܪܬܘܢ ܕܘܼܟܬܗ. ܘܟܕ ܡܫܬܡܠܐ ܬܚܘܼܡܐ ܕܡܢܝܿܢܐ ܕܥܡܼ̈ܡܐ ܙܕܝܼܩ̈ܐ ܐܝܟ ܡܢܝܿܢܐ ܕܗܿܢܘܢ



Page 175



ܕܢܦܠܼܘ. ܘܕܗܿܢܘܢ ܪ̈ܫܝܼܥܐ ܕܥܬܝܕܝܢ ܕܢܬܼܬܘܣܦܘܢ ܥܠܝܗܘܢ܆ ܒ݀ܛܠ ܗܿܢܐ ܟܪܘܼܟܝܐ ܕܙܒ̈ܢܐ. ܘܗܿܘܐ ܚܘܼܕܬܐ ܘܢܝܐ ܠܟܿܠܗܝܢ ܒܪ̈ܝܬܐ. ܗܿܝܕܝܢ ܡܫܪܐ ܕܘܒܪܐ ܪܘܼܚܢܝܐ ܕܥ݀ܠܡܐ ܐ̱ܚܪܢܐ ܘܚܼܕܬܐ ܘܥܠܡܝܼܢܝܐ. ܚܙܼܘ ܟܡܐ ܫܒܝܼܚ ܗܘܼܐ ܘܡܠܥܝ ܐܬܪܐ ܕܩܿܐܡ ܗܘܼܐ ܒܗ ܟܘܟܒ ܢܘܓܗܐ. ܘܒܐܝܢܐ ܙܝܼܘܐ ܘܫܘܼܒܚܐ ܘܐܝܼܩܪܐ ܡܛܟܣ ܗܘܼܐ ܒܬܪܥ ܡܠܟܘܼܬܐ ܐܝܼܬܝܼܝܼܬܐ ܘܡܬܘܼܡܝܬܐ ܘܥܿܠܡܝܼܢܝܿܬܐ. ܗܿܝ ܕܐܝܟ ܫܦܼܥܐ ܪܒܐ ܕܠܐ ܓܿܐܙ. ܘܐܠܦ ܐ̈ܠܦܝܢ ܙܒ̈ܢܝܢ ܐܝܟ ܓܝܼܚܘܢ ܘܦܝܼܫܘܢ ܘܕܩܠܿܬ ܘܦܪܬ ܢܗܪ̈ܘܬܐ ܫܦܝܼܥܝܢ ܗܘܼܘ ܘܡܪܕܝܢ ܫܘܼܟ̈ܢܐ ܐܠܗ̈ܝܐ ܘܡܘܗ̈ܒܬܐ ܪ̈ܘܼܚܢܝܬܐ ܡܢܗܿ ܕܐܝܼܬܘܼܬܐ ܕܠܐ ܣܟ ܘܕܠܐ ܫܠܼܝܐ. ܘܩܕܡܝܐ ܗܘܼ ܡܩܒܠ ܗܘܼܐ ܘܡܝܒܠ ܘܡܫܘܫܛ ܠܕܒܬܪ̈ܘܗܝ. ܘܡܼܢ ܛܟܣܼܐ ܠܒܚܪܗ ܥܕܡܐ ܠܐܚܪܝܐ. ܐܟܙܢܐ ܕܣܝܿܡ ܐܝܼܕܐ ܕܢܿܣܒ ܦܛܪܝܪܛܐ ܡܼܢ ܐܠܗܘܼܬܐ ܒܝܕ ܓܘܐ ܕܐܦܝܼܣܩܘܦ̈ܐ. ܗܿܝܕܝܢ ܡܝܒܠ ܠܛܟܼܣ̈ܐ ܕܥܕܬܐ [ܕܐܝܬܝܗܘܢ] ܩܛܘܼܠ̈ܝܩܐ ܘܡܛܪ̈ܘܼܦܘܼܠܝܼܛܐ ܘܐܦܝܼܣܩܘ̈ܦܐ. ܘܛܟܣܐ ܡܼܨܥܝܐ ܕܩܫ̈ܝܼܫܐ ܘܡܫ̈ܡܫܢܐ ܘܐܦܘܕܝܩܢܘܼ. ܘܛܟܼܣܐ ܬܠܝܼܬܝܐ ܩܪ̈ܘܼܝܐ ܘܡܙܡܪ̈ܢܐ ܘܡܘܡ̈ܝܢܐ. ܐܚܪ̈ܢܐ ܐܡܿܪܝܢ ܕܒܢ̈ܝ ܩܝܡܐ ܐܘܟܝܬ ܕܝܪ̈ܝܐ ܘܩܪ̈ܘܝܐ ܘܡܙܡܪ̈ܢܐ. ܒܪܡ ܣܒܪܝܢܢ ܕܠܘ ܗܿܟܢ ܐܝܼܬܝܗܿ. ܡܛ݀ܠ ܕܛܟܼܣܐ ܝܩܝܼܪܐ ܕܕܝܪܝܘܼܬܐ. ܢܝܼܫܐ ܐ̱ܚܪܢܐ ܐܝܼܬ ܠܗ. ܘܐ̱ܪܙܐ ܡܥܠܝܐ ܨܿܐܪ. ܡܐܠܠܘܢ ܘܒܟܿܠܗܘܿܢ ܛܟܼܣ̈ܐ ܕܥܕܬܐ ܐܝܼܬ ܡܼܢܗ. ܐܝܼܬ ܦܛܪ̈ܝܪ̈ܟܐ ܕܕܝܪ̈ܝܐ ܐܝܼܬܝܗܘܢ. ܘܐܝܼܬ ܩܐܬܘ̈ܠܝܼܩܐ ܘܡܝܛܪ̈ܘܼܦܘܼܠܝܛܐ ܘܐܦܝܣܩ̈ܘܼܦܐ.ܘܐܦ ܩܫܝܼ̈ܫܐ ܘܡܫܡ̈ܫܢܐ ܘܐܦܘܕܝ̈ܩܢܘ ܕܐܝܼܬܝܗܘܢ ܕܝܪ̈ܝܐ. ܗܟܘܬ݀ ܘܕܫܪܟܐ. ܐܠܐ ܠܗܿܠܝܢ ܟܪ̈ܝܣܛܝܢܐ ܒܠܚܘܕ ܝ݀ܕܥܝܢ. ܡܠܬܢ ܕܝܢ ܕܫܥܿܬܐ ܠܘܬ ܟܿܠܗܘܿܢ ܥܡܡܼ̈ܐ ܐܝܼܬܝܗܿ. ܛܟܣܼ̈ܐ ܕܝܢ ܫܡܝ̈ܢܐ ܗܿܟܢ ܐܬܛܟܣܘ ܒܬܠܬ ܥܕ̈ܬܐ. ܛܟܼܣܐ ܕܝܢ ܩܕܡ̄ ܐܬܼܛܟܣܘ ܒܗ ܬܠܬܐ ܬܐܓܡ̈ܐ. ܩܕܡܝܐ ܡܿܢ ܕܡ̈ܠܐܟܐ. .ܕܬܪܝܢ ܕܠܥܠ ܡܢܗ ܕܪ̈ܫܝ ܡ̈ܠܐܟܐ. .ܕܬܠܬܐ ܕܪ̈ܫܢܘܬܐ܀ ܛܟܣܐ ܕܝܢ ܕܬܪܝܢ ܕܒܥܕܬܐ ܡܨܥܝܬܐ ܠܥܠ ܡܼܢ ܪ̈ܫܢܘܬܐ ܡܛܟܣܝܢ ܩܕܡܐܝܼܬ ܫܘܼܠܛܢ̈ܐ ܘܠܥܠ ܡܼܢܗܘܢ ܚܝܠ̈ܘܬܐ ܕܗܼܢܘܢ ܐܦ ܦܠ̈ܚܘܬܐ. ܘܠܥܠ ܡܼܢ ܗܿܝܢ ܡܪ̈ܘܬܐ ܘܐܦ ܡܫܬܡܗܝܢ ܪ̈ܒܝ ܚܝܠ̈ܘܬܐ: ܘܒܥܕܬܐ ܥܠܝܬܐ ܕܐܝܼܬ ܒܗܿ ܛܟܣܼܐ ܬܠܝܼܬܝܐ ܕܠܥܠ. ܬܐܓܡܐ ܩܕܡܝܐ ܕܠܥܠ ܡܼܢ ܡܪ̈ܘܬܐ ܐܝܼܬܝܗܘܢ ܡܘܬܒ̈ܐ ܘܠܥܠ ܡܼܢ ܗܿܠܝܢ ܣܪ̈ܦܐ ܫܬܝܼ̈ܬܝܼܝܼ ܓܦ̈ܐ. ܘܠܥܠ ܡܼܢ ܟܿܠܗܘܿܢ ܟܪ̈ܘܼܒܐ ܣܿܓܝ̈ܐܝ ܥܝ̈ܢܐ. ܕܡܬܩܪܝܢ ܬܘܼܒ ܓܝ̈ܓܠܐ ܡܠ̈ܠܬܐ. ܡܛ݀ܠ ܕܟܕܝܼܢܝܢ ܒܡܪܟܒܬܐ ܕܚܝܼܠܬܐ. ܗܿܝ ܕܥܠܝܗܿ ܡܙܕܝܚ ܙܝܼܘܐ ܪܒܐ ܕܫܘ̄ ܕܐܠܗܘܼܬܐ. ܘܡܠܼـܐ ܘܦܘܼܫܩܐ ܕܥܠ ܟܿܠ ܚܕ ܡܼܢ ܗܿܠܝܢ ܛܟܣܼ̈ܐ ܣܿܓܝܼܐܐ ܗܿܝ ܘܠܘ ܟܿܠܢܫ ܣܿܦܩ ܠܗܿ ܠܡܠܼܬܐ܀ ܠܥܠ ܡܼܢ ܗܿܠܝܢ ܟܿܠܗܝܢ ܐܝܼܬܘ̄ ܛܟܼܣܐ ܡܥܠܝܐ ܕܟܘܟܒ ܢܘܓܗܐ. [ܘܣ̈ܠܩܢ ܗܘ̈ܝ ܬܫܒܚ̈ܬܗܘܢ ܕܟܠܗܘܢ ܬܓܡ̈ܐ ܕܪ̈ܘܚܢܐ ܡܼܢ ܚܕܐ ܠܚܒܪܗ ܕܡܥܠܝ ܡܢܗ. ܘܡܢ ܛܟܣܐ ܠܗܿܘ ܕܠܥܠ ܡܢܗ ܥܕܡܐ ܠܘܬܗ ܕܟܘܟܒ ܢܘܓܗܐ.] ܘܐܪܟܘܢܝܛܐ ܡܥܠܝܐ ܕܩܿܐܡ ܒܬܪܥ ܡܠܟܘܼܬܐ ܫܡܝܢܝܬܐ. ܘܗܼ، ܡܥܠ



Page 176



ܗܘܼܐ ܬܫܒܼܚ̈ܬܐ ܘܒܘܼܪ̈ܟܬܐ ܘܩܘܼܕܫ̈ܐ ܕܥܕ̈ܬܐ ܩܕܡ ܪܒܘܼܬܐ. ܘܗܼܘ ܡܩܒܠ ܗܘܼܐ ܠܨܼܡ̈ܚܐ ܘܙܗܪ̈ܝܼܪܐ ܕܐܠܗܘܼܬܐ. ܘܥܡܗܘܢ ܠܫܘܼܟ̈ܢܐ ܐ̈ܠܗܝܐ ܘܡܘܗ̈ܒܬܐ ܡܥܠ̈ܝܬܐ ܕܡܢܗܿ ܕܪܫܘܬ ܐܠܗܘܼـ ܡܬܘܼܡܝܬܐ. ܘܡܝܒܠ ܗܘܼܐ ܘܡܫܘܫܛ ܠܛܟܼܣ̈ܐ ܕܬܚܘܼܬܘܗܝ. ܘܗܟܢܐ ܡܬܼܝܒܠܝܼܢ ܗܘܼܘ ܡܼܢ ܚܕ ܠܚܕ ܬܗܝܼܪܐܝܼܬ. ܘܟܿܚܕ ܡܩܒܠ ܗܘܼܐ ܡܢܗܘܢ ܐܠܗܐܝܼܬ ܐܝܟ ܚܝܠܗ ܘܡܫܘܼܚܬܗ. ܟܕ ܗܢܘܢ ܫܘܼܟ̈ܢܐ ܘܨܡ̈ܚܐ ܐܠܗ̈ܝܐ ܠܐ ܚܿܣܪܝܢ ܘܠܐ ܒܿܨܪܝܢ. ܘܥܠ ܫܪܒܐ ܕܗܿܠܝܢ ܟܿܠܗܝܢ ܒܟܬܒܐ ܐ̱ܚܪܢܐ ܕܥܠ ܬܫܡܫܬܐ ܪܘܼܚܢܝ݀ܬܐ ܕܥܠܼܝܐ ܡܟܬܒܝܼܢܢ. ܦܬܝܐܝܼܬ ܥܡ ܐܠܗ ܕܡܚܟܡ ܘܨ݀ܒܐ܀ ܗܼܘ ܕܝܢ ܗܢܐ ܪܫ ܚܝ̈ܠܘܬܐ ܕܠܥܠ ܗܿܘ ܡܥܠܝܐ ܘܪܡܐ ܟܘܟܒ ܢܘܓܗܐ. ܕܠܿܬ ܒܗ ܡܚܫܒܬܐ ܕܪܡܿܘܼܬܐ. ܘܐܬܪܢܝܼ ܘܐܬܚܫܒ. ܕܐܢܿܐ ܠܡ ܕܒܟܿܠܗܿ ܗܕܐ ܪܒܘܼܬܐ ܣܝܼܡ ܐܢܼܐ܆ ܘܟܿܠܗܝܢ ܬܫܒܚ̈ܬܗܘܢ ܕܚܝܠ̈ܘܬܐ ܕܪ̈ܘܼܚܢܐ ܠܘܬܝ ܡܬܼܥܠ̈ܝܢ. ܘܟܿܠܗܘܢ ܫܘܼܟ̈ܢܐ ܐܠܗ̈ܝܐ ܒܐܝܼܕ̈ܝ ܠܘܬܗܘܢ ܡܬܼܝܒܠܝܢ. ܙ݀ܕܩ ܠܝ ܕܠܥܠ ܡܼܢ ܟܿܠܗܘܿܢ ܟܘܟ̈ܒܐ ܕܒܫܡܿܝܐ. ܗ̄ ܡ̈ܠܐܟܝ ܢܘܼܗܪܐ. ܢܬܼܬܣܝܼܡ ܠܝ ܟܘܼܪܣܝܐ ܕܡܠܟܘܼܬܐ. ܘܐܗܿܘܐ ܕܡܿܐ ܐܢܼܐ ܠܡܪܝܡܐ. ܘܪ̈ܘܼܚܢܐ ܠܝܬ ܠܗܘܢ ܣܘܠܘܓܝܣܡܘܿܣ ܐܟܘܬܢ ܕܢܟܢܫܘܢ ܚܘܼܫ̈ܒܐ ܘܢܒܚܪܘܢ ܐܢܘܢ ܒܬܪ̈ܥܝܬܗܘܢ. ܘܐܢ ܓ݀ܒܝܐ ܠܗܘܢ ܚܐܪܘܼܬܐ. ܡܝܬܐ ܠܗܘܢ ܨܒܝܿܢܐ ܠܥܒܿܕܐ. ܘܡܦܩ ܠܗܘܢ ܠܓܠܝܐ. ܘܐܢ ܠܐ ܫܿܠܡܐ ܠܗܘܢ ܚܐܪܘܼܬܐ܆ ܕܚܿܩ ܠܗܘܢ ܨܒܝܿܢܐ ܘܡܬܦܠܗܕܝܢ ܘܒ̈ܛܠܝܢ. ܘܐ̱ܚܪ̈ܢܐ ܕܐܟܘܬܢ ܠܐ ܡܪܓܫܝܢ ܒܗܘܢ ܟܕ ܠܐ ܢܿܦܩܝܢ ܠܣܥܘܪܘܼܬܐ ܓܠܝܼܬܐ. ܛܟܣܼܐ ܕܝܢ ܕܟܝܿܢ ܕܪ̈ܘܼܚܢܐ ܠܘ ܗܿܟܢ ܐܝܼܬܘ̄܆ ܐܠܐ ܡܚܫܒܬܗ ܗܼܝ ܐܝܼܬܝܗܿ ܨܒܝܿܢܗ ܘܙܘܥܐ ܕܚܐܪܘܬܗ ܘܥܒܕܗ ܡܫܡܠܝܐ. ܘܒܗ ܒܪܦܦܐ ܕܕܐ݀ܠ ܒܗ ܚܘܼܫܒܐ܆ ܟܿܠܗܘܢ ܐ̈ܠܦܐ ܘܪ̈ܒܘܬܐ ܒܢ̈ܝ ܟܝܿܢܗ ܚܿܙܝܢ ܘܝ݀ܕܥܝܢ ܠܗ ܡܫܡܠܝܐܝܼܬ ܘܟܕ ܕܕܿܠ ܒܗ ܗܢ ܚܘܼܫܒܐ ܕܪܘܼܫܥܐ ܘܡܫܩܠܘܼܬܐ ܒܪܫܐ ܕܛܟܼܣܐ ܕܝܠܗܘܿܢ܆ ܟܿܠܗܘܢ ܫܠܡܘ ܘܨܒܼܘ ܒܗ ܒܙܘܥܐ ܕܚܐܪܘܼܬܗܘܢ. ܘܥܡܗ ܕܚܘܼܫܒܐ ܘܫܠܡܘܼܬܐ ܕܚܒܪ̈ܘܗܝ. ܐܫܬܼܒܩ ܡܼܢ ܚܝܠܐ ܕܒܛܝܼܠܘܼܬ ܐܚܝܼܕܬ݀ ܟܿܠ ܘܛܥܝܼܢܬ݀ ܟܿܠ. ܘܒܗ ܒܪܦܦܐ ܐܣܼܬܚܦܘ ܟܿܠܗܘܿܢ ܘܢܦܼܠܘ ܡܼܢ ܫܘܼܠܛܢܗܘܢ܆ ܘܟܿܠܗ ܗܿܢܐ ܫܪܒܐ ܐܝܟ ܚܙܼܬܐ ܕܒܪܩܐ ܩܠܝܼܠܐ ܗܼܘܐ. ܐܦܢ ܚܢܢ ܠܐ ܡܿܨܼܝܢܢ ܕܗܿܟܢ ܢ݀ܫܡܥ ܘܢܿܣܬܟܠ܆ ܒܗܿܝ ܕܐܝܿܬܝܢ ܡܪ̈ܟܒܐ. ܐܠܐ ܪ̈ܘܼܚܢܐ ܠܟܿܠܡܐ ܕܒܡܬܼܚܗ ܕܝܘܡܐ ܘܝܪܚܐ ܡܫܬܿܥܝܢܢ܆ ܗܼܢܘܢ ܒܚܕ ܪܦܦܐ ܪܡܿܙܝܢ ܠܗ ܠܚܕܕ̈ܐ ܘܡܫܼܬܘܕܥܝܢ ܠܗ ܘܣܿܥܪܝܢ ܠܗ. ܘܗܟܢܐ ܗܘܼܬ݀ ܡܦܘܠܬܗ ܕܟܘܟܒ ܢܘܼܓܗܐ ܘܟܿܠܗܘܿܢ ܚܝܠ̈ܘܬܗ ܡܼܢ ܫܡܿܝܐ ܕܐܝܼܩܪܗ܆ ܐܝܟ ܒܪܩܐ ܕܢܦܿܠ ܡܼܢ ܪܩܝܼܥܐ ܕܫܡܿܝܐ. ܐܘ̃ ܠܪܡܘܼܬܐ ܡܫܦܠܢܝܼܬܐ. ܕܡܼܢ ܐܝܟܐ ܪܘܡܐ ܡܥܠܝܐ ܘܐܝܼܩܪܐ ܪܒܐ ܘܫܘ̄ܒ ܣܓܝܼܐܐ ܘܢܘܼܗܪܐ ܢܨܝܼܚܐ ܘܬܫܡܫܬܐ ܪܘܼܚܢ݀ܝܬܐ



Page 177



ܘܛܟܼܣܐ ܡܪܢܝܐ ܣܚܦܬ݀ ܘܕܚܩܬ݀ ܘܫܼܕܬܗ ܠܟܘܟܒ ܢܘܓܗܐ ܠܥܘܼܡܩܐ ܬܚܬܝܐ ܕܠܝܬ ܠܗ ܣܿܟܐ. ܘܠܚܼܫܟܐ ܒܪܝܐ ܕܠܝܬ ܒܗ ܙܗܪ̈ܝܼܪܐ. ܘܐܢ ܡܠܐܟܐ ܕܢܘܗܪܐ ܡܼܢ ܚܕ ܚܫܐ ܕܪܡܿܘܼܬܐ ܠܗܢܐ ܟܿܠܗ ܫܦܠܐ ܐܣܬܚܦ ܘܢܦܼܠ ܘܐܬܼܬܼܚܬܝܼ. ܡܕܝܢ ܡܿܢ ܕܥܡ ܪ݀ܡܘܼܬܐ ܚܫܐ ܢܦܫܢܝܐ ܐܝܼܬ ܒܗ ܬܘܼܒ ܝܬܝܼܪܐ ܘܚܫ̈ܐ ܐܚܪ̈ܢܐ ܕܦܓܪܐ ܠܐܝܢܐ ܐܒܕܢܐ ܪܒܐ ܐܝܼܬ ܠܗ ܕܢܬܼܬܚܬܐ ܐܢ ܠܐ ܢܕܪܟ ܢܦܫܗ ܘܢܬܼܡܟܟ ܘܢܚܼܫܘܼܒ ܗܼܘ ܠܗ ܥܦܪܐ ܘܩܼܛܐ ܘܣܝܢܐ ܣܪܝܐ ܐܟܡܐ ܕܐܦ ܐܝܼܬܘܗܝ ܒܝܬܐ ܕܡܿܠܐܼ ܛܢܦܘܼܬܐ. ܘܠܢ ܐܝܼܬ ܣܒܪܐ ܕܬܝܒܘܼܬܐ ܡܛ݀ܠ ܒܣܪܐ ܕܠܒܝܼܫܝܼܢܢ. ܒܟܝܿܢܐ ܕܪ̈ܘܼܚܢܐ ܠܝܬ ܬܝܒܘܼܬܐ ܘܠܐ ܡܬܼܦܢܝܢܘܬܐ. ܐܠܐ ܥܡܗܿ ܕܡܚܫܒܬܐ ܒܝܼܫܬܐ ܕܚܘܩܝܐ ܘܡܬܼܪܚܩܢܘܼ̄ ܕܡܼܢ ܐܠܗܐ. ܘܐܒܕܢܐ ܕܠܥܿܠܡ ܘܫܘܼܢܩܐ ܡܪܝܼܪܐ ܒܚܫܼܟܐ ܒܪܝܐ. ܐܝܿܟܢ ܕܓܕܫܬ݀ ܠܣܛܢ ܘܢܦܼܠ ܘܐܒܼܕ ܘܠܥܿܠܡ. ܡܫܘܼܚܬܗ ܕܗܿܘ ܡܬܼܚܐ ܠܢ ܣܟ ܠܐ ܡܼܨܝܐ ܕܢ݀ܕܥ ܐܟܡܐ ܕܚܘܝܼܢܢ ܒܡܐܡܪܐ ܕܬܪܝܢ ܘܒܫܘܼܪܝܗ ܕܗܿܘ ܕܬܠܬܐ. ܒܬܪܟܢ ܐܡܼܬܝ ܕܨܒܼܐ ܡܪܝܐ ܛܒܿܐ ܕܢܩܝܼܡ ܐ̱ܚܪ̈ܢܐ ܥܠ ܬܫܡܫܬܐ ܕܗܿܘ ܕܢܦܼܠ܆ ܘܢܘܪܬ ܐܢܘܢ ܕܘܼܟܬܗ ܘܐܝܼܩܪܗ. ܡܐܠܠܘܢ ܘܐܦ ܢܣܩ ܘܢܥܠܐ ܐܢܘܢ ܠܘܬ݀ ܪܘܡܐ ܫܒܝܼܚܐ ܕܠܗ ܢܛܝܼܪ ܗܘܼܐ ܐܠܘܠܐ ܐܫܼܬܿܥܠܝ ܥܠ ܡܪܗ ܘܡܪܕ ܥܠ [ܒܪܘܝܗ] ܒܡܫܩܠܘܼܬܗ. ܘܨܒܼܐ ܕܢܚܼܛܦܝܼܘܗܝ ܒܪܡܘܬܗ ܩܕܡ ܙܒܢܗ. ܗܕܐ ܗܿܝ ܥܠܼـܐ ܕܡܛ݀ܠܬܗܿ ܐܬܒܪܝ ܒܪܢܫܐ. ܟܕ ܕܝܢ ܡܛܼܐ ܙܒܐܢ ܕܢܒܪܝܼܘܗܝ ܠܒܪܢܫܐ ܐܝܟ ܕܩܕܝܼܡ ܗܘܼܐ ܡܬܼܡܨܝܢܘܼܬܐ ܕܢܩܘܼܡ. ܘܗܿܢܐ ܡܪܟܒܐ ܣܢܝܼܩ ܥܠ ܐܬܪܐ ܕܢܥܼܡܪ ܒܗ. ܘܢܦܼܠܘܼܚ ܒܗ ܦܥܠܘܬ ܙܒܢܐ ܣܿܓܝܼܐܐ ܘܢܬܼܟܫܪ ܒܗ. ܘܗܿܝܕܝܢ ܢܐܙܠ ܢܣܒ ܐܓܪܗ ܕܘܼܟܬܐ ܗܿܝ ܡܥܠܝܬܐ. ܘܩܕܡܐܝܼܬ ܐܬܼܢܝܼ ܕܢܬܩܢ ܠܗ ܕܘܼܟܬܐ ܘܒܝܬܐ ܡܥܡܪܐ ܘܢܡܠܝܘܗܝ ܟܿܠܗ ܣܘܼܢܩܢܗ. ܘܗܿܝܕܝܢ ܢܩܝܼܡܝܼܘܗܝ ܠܥܡܘܼܪܐ ܘܢܫܪܝܼܘܗܝ ܒܡܥܡܪܐ ܕܬܘܬܒܘܼܬܗ. ܗܐ ܡܼܢ ܗܿܘ ܙܒܢܐ ܗܘܼܐ ܫܘܼܪܝܐ ܕܒܪܝܼܬܗ ܕܗܢ ܥܠܿܡܐ ܡܬܼܚܙܝܢܐ. ܘܩܘܼܝܡܗ ܐܝܼܬܘ̄ ܡܢ ܗܘܠܐ ܕܗܝܼ ܗܼܝ ܝܿܬ ܐܪܥܐ ܕܩܕܝܼܡܐ ܗܘܼܬ݀ ܒܪܝܐ ܥܡ ܝܿܬ ܫܡܝܐ. ܘܐܝܼܬܝܗܿ ܗܘܼܬ݀ ܬܘܗ ܘܒܘܗ ܚܫܘܟܬܐ ܘܠܐ ܡܬܩܢܬܐ. ܡܢܗܿ ܕܗܕܐ ܝܿܬ ܐܪܥܐ ܕܣܝܼܡܐ ܗܘܼܬ ܘܢܛܝܼܪܐ ܐܝܟ ܓܒܝܼܠܬܐ ܕܦܚܪܐ. ܕܚ݀ܡܥܐ ܥܕܡܐ ܠܙܒܢܐ ܕܝ݀ܕܥ ܘܨ݀ܒܐ ܐܘܡܢܐ ܘܝܿܕܥ ܕܡܼܛܐ ܥܕܢܐ. ܐܝܟ ܕܩܕܝܼܡܐ ܘܣܝܡܐ ܒܬܪܥܝܬܗ ܡܼܢ ܗܿܘ ܙܒܢܐ ܒܪܝܗܝ ܐܠܗܐ ܠܗܿܢܐ ܥܿܠܡܐ ܡܛ݀ܠ ܒܪܢܫܐ. ܘܩܝܡܗ ܘܐܬܩܼܢܗ ܡܼܢ ܝ݀ܬ ܐܪܥܐ. ܕܐܝܬܝܗܿ ܗܘܠܐ ܗܿܝ ܕܩܕܡ ܒܪܗܿ ܥܡ ܝܿܬ ܫܡܿܝܐ. ܗ̄ ܥܡ ܥ݀ܠܡܐ ܕܪ̈ܘܼܚܢܐ ܕܐܝܼܬܝܗܿ ܗܝܼ ܗܘܠܐ ܐܘܟܝܼܬ ܝܿܬ ܐܪܥܐ ܐܪ̈ܒܥܬܝܗܘܢ ܐܣܛܘܼܟ̈ܣܐ ܐܝܟ ܕܥܬܝܕܝܢܢ ܕܢܚܘܐ ܣܕܝܼܪܐܝܼܬ ܒܡܪܝܐ ܕܨ݀ܒܐ ܘܡܗܕܐ܀ ܘܒܗܿܠܝܢ ܫܠܡ ܩܦܠܐܘܢ ܕܐܪܒܥܐ ܕܐܬܡܠܠ ܒܗ ܚܝܠܐ ܣܿܓܝܼܐܐ ܒܝܕ ܐܠܗܐ ܕܚܝܠ ܘܥܕܪ.



Page 178



ܩܦܠܐܘܢ ܕܚܡܫܐ ܕܡܐܡܪܐ ܕܐܪܒܥܐ ܥܡ ܐܠܗܐ ܕܡܚܟܡ. ܥܠܗܿܝ ܕܐܝܟܢ ܐܬܼܚܝܕܘ ܟܝ̈ܢܐ ܣܩܘܼܒ̈ܠܝܐ ܘܐܬܼܬܼܩܢ ܡܢܗܘܢ ܟܿܠ ܡܕܡ ܕܡܬܼܚܙܐ ܡܼܢ ܫܘܼܪܝܗ ܕܟܬܒܐ ܗܿܢܐ ܥܕܡܐ ܠܗܿܫܐ܆ ܒܬܚܘ̈ܝܬܐ ܕܡܼܢ ܟܝܿܢܐ ܐܒܐ ܘܡܠܦܢܐ ܕܟܿܠܢ ܐܬܼܚܫܚܢܢ. ܫܪ̈ܒܐ ܕܠܿܚܡܝܢ ܘܡܩܒܠܝܢ ܥܠ ܟܿܠܗܘܿܢ ܥܡܡܼ̈ܐ ܕܬܚܝܼܬ ܫܡܝܐ. ܘܠܝܬ ܣܟ ܠܡܬܼܦܠܓܘܼ. ܘܠܐ ܠܡܗܦܟܘܼ ܥܠܝܗܘܢ. ܗܿܫܐ ܕܝܢ ܕܗܼܘ ܟܝܿܢܐ ܣܗܕ ܥܠ ܟܬܒܐ ܕܗܘܿܝܐ ܕܒܪܝܼܬܐ ܕܐܟܬܼܒ ܡܘܿܫܐ܆ ܕܫܪܝܪ ܘܛܒܿ ܚܬܝܼܬ ܘܕܒܦܘܼܩܕܢܐ ܘܡܥܒܕܢܘܼܬܐ ܕܐܠܗܐ ܐܬܼܟܬܒ ܘܣܗܕܘ ܘܫܪܪܘ ܥܠ ܗܿܠܝܢ ܬܠܬܐ ܓܼܢܣ̈ܐ ܡܫܡ̈ܐ ܕܥܡܼ̈ܡܐ ܪ̈ܫܝ ܐܪܥܐ. ܕܐܝܼܬܝܗܘܢ ܟܿܠܗܘܿܢ ܙܢܝ̈ܐ ܕܟܪ̈ܝܣܛܝܢܐ. ܘܟܿܠܗܘܿܢ ܦܘܪ̈ܫܝܢܐ ܕܥܡܐ ܕܝܘܼܕ̈ܝܐ. ܘܟܿܠܗܘܿܢ ܫܘܼܚܠ̈ܦܐ ܕܒܥܡܐ ܕܛܝ̈ܝܐ. ܘܟܿܠ ܚܕܐ ܬܘܕܝܬܐ ܡܬܦܠܓܐ ܠܙܢ̈ܝܐ ܣܓܝ̈ܐܐ. ܘܠܥܡܼ̈ܡܐ ܣܿܓܝ̈ܐܐ ܘܡܫܚܠ̈ܦܐ. ܘܟܿܠܗܘܢ ܣܿܗܕܝܢ ܘܡܫܪܪܝܢ܆ ܕܟܬܒܐ ܕܐܘܪܝܼܬܐ ܡܼܢ ܐܠܗܐ ܐܬܝܼܗܒ. ܘܗܿܫܐ ܕܐܫܼܬܿܪܪܢܢ ܟܿܠܢ ܥܠ ܚܬܝܼܬܘܼܬܗ ܘܫܪܪܗ. ܡܟܐ ܘܠܗܠ ܡܢܗ ܡܼܢ ܟܬܒܐ ܗܿܢܐ ܘܡܼܢ ܟܝܿܢܐ ܢܠܚܡ ܘܢܛܟܣ ܟܿܠܗܿ ܬܫܥܝܼܬܢ.. ܐܡܼܪ ܓܝܪ ܟܬܒܐ ܩܕ̄. ܒܪܝܫܝܼܬ ܒܪܐ ܐܠܗܐ ܝܿܬ ܫܡܝܐ ܘܝܬ ܐܪܥܐ. ܘܐܪܥܐ ܗܘܼܬ݀ ܬܘܗ ܘܒܘܗ ܘܚܫܘܼܟܐ ܥܠ ܐܦ̈ܝ ܬܗܘܼܡܐ. ܘܪܘܼܚܗ ܕܐܠܐ ܡܪܚܦܐ ܥܠ ܐܦ̈ܝ ܡܝ̈ܐ܀ ܡܼܢ ܟܕܘ ܒܩܦܠܐܘܢ ܕܥܒܼܪ ܐܡܼܪܢܢ ܥܠ ܗܿܠܝܢ. ܗܿܫܐ ܙܕܿܩ ܠܢ ܕܬܘܼܒ ܢܿܢܗܪ ܐܢܝܢ ܘܢܩܪܫ. ܐܝܿܟܢܐ ܕܦܫܝܼܩܐܝܼܬ ܢܬܼܝܕ̈ܥܢ. ܒܬܪ ܗܟܝܼܠ ܡܬܼܚܐ ܪܒܐ ܠܒܪܝܼܬܗ ܕܥܿܠܡܐ ܩܕܡܝܐ ܕܪ̈ܘܼܚܢܐ ܓܕܫܬ݀ ܡܦܘܼܠܬܗ ܕܣܛܢܐ. ܘܗܕܐ ܡܦܘܼܠܬܐ ܕܚܠܼܬܐ ܪܒܬܐ ܐܪܡܝܬ݀ ܥܠ ܫܪܟܐ ܕܚܝܠ̈ܘܬܐ ܕܒܬܫܥܐ ܬܐܓܡ̈ܐ ܫܡܝ̈ܢܐ. ܘܒܩܼܢܛܐ ܣܿܓܝܼܐܐ ܗܘܼܘ ܘܒܣܘܼܪܕܐ. ܥܕܡܐ ܕܐܬܓܠܝܬ݀ ܐܘܼܪܚܐ ܕܩܕ̈ܝܼܫܐ. ܘܗܿܝܕܝܢ ܐܬܬܪܝܼܡܬ݀ ܡܢܼܗܘܢ ܕܚܠܼܬܐ. ܐܠܐ ܠܘ ܟܘܼܠܢܐܝܬ ܥܕܡܐ ܠܚܘܼܕܬܐ ܓܘܢܝܐ. ܡܐ ܕܩܿܛܠ ܟܿܠ ܪܫ ܘܟܿܠ ܫܘܼܠܛܢ ܘܒܥܠܕܒܒܐ ܡܬܼܒܛܠ ܡܘܬܐ. ܗܿܝܕܝܢ ܚܕ ܒܠܚܘܕܘܗܝ ܡܡܠܟ. ܗܿܘ ܕܕܝܼܠܗ ܗܼܝ ܡܠܟܘܼܬܐ ܘܚܝܠܐ ܘܫܘܼܠܛܢܐ. ܘܠܗ ܣܿܓܕܐ ܟܿܠ ܒܪܘܼܟ. ܘܠܗ ܡܘܕܐ ܟܿܠ ܠܫܢ. ܘܒܬܪ ܡܦܘܼܠܬܗ ܕܣܛܢܐ ܬܘܼܒ ܒܡܬܼܚܐ ܐ̱ܚܪܢܐ ܣܿܓܝܼܐܐ܆ ܐܝܟ ܕܚܕ ܒܠܚܘܼܕܘܗܝ ܝܿܕܥ. ܗܿܘ ܕܒܼܪܐ ܥܠ̈ܡܐ ܘܛܟܣ ܙܒ̈ܢܐ. ܡܛ݀ܠ ܕܥܕܟܝܠ ܠܐ ܡܛܟܣܝܢ ܗܘܼܘ ܙܒ̈ܢܐ ܘܫܢ̈ܝܐ ܘܝܪ̈ܚܐ ܘܫܒ̈ܐ ܘܝܘܡ̈ܬܐ ܕܒܥܿܠܡܢ ܗܿܢܐ ܡܼܬܪܓܫܢܐ. ܒܥܿܠܡܐ ܕܪ̈ܘܼܚܢܐ ܠܝܬ ܐܢܝܢ ܗܿܠܝܢ ܣܟ. ܘܐܢ ܢܐܡܪ ܐܢܫ ܕܗܿܘܐ ܗܘܼܐ ܡܬܼܚܐ ܕܡܼܢ ܒܪܝܼܬܗܘܢ ܕܚܝܠ̈ܘܬܐ ܫܡܝ̈ܢܐ ܥܕܡܐ ܠܡܦܘܠܬܗ ܕܣܛܢܐ ܐܝܟ ܙܒܢܐ ܕܥܣܪܝܢ ܐ̈ܠܦܝܢ ܫܢ̈ܝܢ. ܐܘܿ ܬܠܬܝܢ ܐ̈ܠܦܝܢ. ܐܘܿ ܝܬܝܼܪ܆ ܘܗܟܘܬ ܘܡܼܢ ܡܦܘܼܠܬܗ ܕܣܛܢܐ ܥܕܡܐ ܠܒܪܝܼܬܗ ܕܒܪܢܫܐ܆ ܗܿܟܢ ܐܘܿ ܝܬܝܪ ܡܼܢ ܗܿܟܢ. ܠܐ ܫܪܝܪ ܘܠܐ ܡܕܓܠ. ܒܗܿܝ ܕܠܝܬ ܒܒܢܝ̈ܢܫܐ ܐܚܪܢܐ ܕܝܿܕܥ ܚܬܝܼܬܐܝܼܬ ܠܙܒܢܐ ܕܡܿܨܐܼ ܕܢܫܪܪܝܘ̄ ܕܢܕܓܠܝܘܗܝ. ܒܪܡ ܗܕܐ ܝܿܕܥܝܢܢ ܕܒܬܪ ܡܬܼܚܐ ܣܿܓܝܼܐܐ ܨܒܼܐ ܒܪܘܼܝܐ ܕܢܩܝܼܡ



Page 179



ܠܥܿܠܡܐ ܬܪܝܢܐ. ܐܝܟ ܕܩܕܝܼܡܐ ܗܘܼܬ݀ ܣܝܼܡܐ ܒܬܪܥܝܼܬܗ ܠܐ ܝܬܝܪ ܘܠܐ ܒܨܝܼܪ. ܠܝܬ ܡܕܡ ܚܕܬ ܠܘܬ݀ ܐܠܗܐ. ܐܠܐ ܟܿܠܗܝܢ ܕܥܬܝ̈ܕܢ ܠܡܗܼܘܐ ܐܝܟ ܕܗܘܼ̈ܝ ܡܼܢ ܟܕܘ ܘܥܒܼܪ̈ܝ. ܘܐܙܼ̈ܠܝ ܝܿܕܥ ܠܗܝܢ ܚܬܝܼܬܐܝܼܬ. ܟܕ ܨܒܼܐ ܗܟܝܼܠ ܕܢܒܪܝܼܘܗܝ ܠܒܪܢܫܐ ܡܛ݀ܠ ܥܠܼܬܐ ܗܿܝ ܕܐܡܼܪܢܢ ܡܼܢ ܠܥܠ ܐܬܪܢܝܼ ܕܩܕܡܐܝܼܬ ܢܬܩܢ ܠܗ ܒܝܬ ܡܥܡܪܐ܆ ܘܗܿܝܕܝܢ ܢܒܪܝܼܘܗܝ ܠܥܡܘܪܐ. ܘܠܒܝܬ ܡܥܡܪܐ ܗܟܢܐ ܬܩܢܗ ܡܼܢ ܗܘܠܐ ܗܿܝ ܕܩܕܝܼܡܐ ܗܘܼܬ݀ ܒܪܝܐ ܘܣܝܼܡܐ ܡܼܢ ܟܕܘܼ ܥܡ ܒܪܝܼܬܐ ܕܪ̈ܘܼܚܢܐ ܐܝܟ ܕܐܡܼܪܢܢ ܡܼܢ ܠܥܼܠ ܒܩܼܦ̈ܠܐܐ ܕܥܒܼܪܘ. ܕܡܛ݀ܠ ܗܿܟܢ ܒܪܝܐ ܗܘܼܬ݀ ܘܣܝܼܡܐ ܐܝܟ ܝ݀ܕܥ ܟܿܠ. ܗܘܠܐ ܕܝܢ ܐܝܼܬܝܗܿ ܐܪ̈ܒܥܬܝܗܘܢ ܐܣܛܘܼܟ̈ܣܐ ܕܐܦ ܗܼܢܘܢ ܡܩܝܼܡܝܢ ܡܼܢ ܐܪܒܥܐ ܟܝ̈ܢܐ ܐܒ̈ܗܘܗܝ ܘܡܩܝܼܡ̈ܢܘܗܝ ܕܗܿܢܐ ܥܿܠܡܐ ܘܟܿܠ ܕܒܗ. ܕܐܝܼܬܝܗܘܢ ܩܪܝܼܪ̈ܐ ܘܚܡܝܼ̈ܡܐ ܘܪ̈ܛܝܼܒܐ ܘܝܒ̈ܝܼܫܐ. ܬܘܼܒ ܠܝܬ ܠܒܪ ܡܢ ܗܿܠܝܢ. ܘܠܐ ܣܛܪ ܡܢ ܗܿܠܝܢ. ܘܟܿܠܚܕ ܡܼܢ ܐܣܛܘܼܟ̈ܣܐ ܡܪܟܒ ܡܢ ܬܪܝܢ ܟܝ̈ܢܐ. ܘܗܼܢܘܢ ܐܣܛܘܼܟ̈ܣܐ ܗܿܠܝܢ ܐܝܬܝܗܘܢ. ܐܐܪ ܢܘܪܐ/ܡ̈ܝܐ ܐܪܥܐ܆ ܐܐܪ ܡܿܢ ܐܝܼܬܘܗܝ ܡܼܢ ܚܡܝܼܡܐ ܪܛܝܼܒܐ. ܗܿܢܘ ܩܘܼܝܿܡܐ ܕܚܝܼܘܼܬܐ ܘܫܦܝܼܪܘܼܬ ܩܘܼܝܡܐ. ܘܥܠܗܿܝ ܗܼܘ ܐܝܼܬܘܗܝ ܣܘܩܐ ܘܢܫܡܬܐ ܕܚܝ̈ܐ ܕܟܿܠ ܚܝ̈ܘܢ. ܘܟܿܠܡܕܡ ܕܐܝܼܬܘܗܝ ܡܼܢ ܗܿܢܐ ܡܘܙܓܐ ܘܪܘܼܟܒܐ ܕܚܡܝܼܡܐ ܕܪܛܝܼܒܐ. ܐܝܼܬܘܗܝ ܡܚܝܿܢܐ ܘܡܩܝܼܡܢܐ ܕܚܝ̈ܐ. ܘܚܘܼܠܡܢܐ ܘܡܢܛܪܢܐ ܕܫܦܝܼܪܘܼܬ ܩܘܼܝܡܐ. ܘܥܠ ܗܿܝ ܐܬܼܩܪܝ ܘܐܫܬܿܡܗ ܗܿܢܐ ܟܝܿܢܐ ܐܘܟܝܼܬ ܪܘܼܟܒܐ ܕܡܿܢ ܚܡܝܼܡܐ ܘܪܛܝܼܒܐ ܛܒܿܐ ܘܛܒܿܬܐ ܘܩܘܼܝܡܐ. ܐܪܥܐ ܕܝܢ܆ ܐܝܼܬܘܗܝ ܟܝܿܢܗܿ ܩܪܝܼܪܐ ܝܒܝܼܫܐ ܣܩܘܼܒܠܐ ܕܚܡܝܼܡܐ ܪܛܝܼܒܐ ܘܫܪܝܐ ܘܚܘܼܒܠܐ ܕܩܘܼܝܡܐ. ܘܗܿܢܐ ܐܝܼܬܘܗܝ ܣܩܘܒܠܐ ܕܚ̈ܝܐ ܘܕܛܒܿܐ ܘܕܛܒܿܬܐ. ܘܐܬܼܩܪܝܼ ܘܐܫܬܡܗ ܡܘܬܐ ܕܚܝܘܼܬܐ ܘܫܪܝܐ ܘܚܘܼܒܠܐ ܕܩܘܼܝܡܐ. ܘܗܿܘ ܕܐܝܼܬܘܗܝ ܣܩܘܼܒܠܗܿ ܕܛܒܿܬܐ ܕܗܢ ܥܿܠܡܐ܆ ܘܫܪܝܐ ܘܚܘܼܒܠܐ ܕܫܦܝܼܪܘܼܬ ܩܘܼܝܡܗ܆ ܘܡܘܬܐ ܕܚܝܘܼܬܗ܆ [ܐܝܬܘܗ] ܒܝܫܬܗ. ܒܗܿܝ ܕܓܠܝܼܙܘܼܬܐ ܕܡܼܢ ܛܒܿܬܐ ܒܝܼܫܬܐ ܐܝܼܬܝܗܿ. ܗܿܫܐ ܐܫܼܬܿܪܪܬ݀ ܕܟܝܿܢܐ ܚܡܝܼܡܐ ܪܛܝܼܒܐ ܐܝܼܬܘܗܝ ܛܒܿܬܐ ܘܚܝ̈ܐ. ܘܟܝܿܢܐ ܩܪܝܼܪܐ ܝܒܝܼܫܐ ܐܝܼܬܘܗܝ ܒܝܼܫܬܐ ܘܡܘܬܐ. ܗܿܫܐ ܣܝܼܡ ܒܠܟ ܘܛܪ ܗܿܠܝܢ ܙܗܝܼܪܐܝܼܬ ܒܬܪܥܝܼܬܟ. ܢܘܼܪܐ ܕܝܢ܆ ܐܝܼܬܘ̄ ܟܝܿܢܗܿ ܚܡܝܼܡܐ ܝܒܝܼܫܐ. ܡܩܝܼܡܢܝܼܬܐ ܒܙܢܐ. ܡܚܒܠܢܝܼܬܐ ܒܐܚܪܢܐ. ܡܛ݀ܠ ܕܠܐ ܐܝܼܬܝܗܿ ܚܝ̈ܐ ܘܩܘܼܝܡܐ ܡܪܢܐܝܬ ܐܦܠܐ ܡܘܬܐ ܘܚܒܠܐ ܓܡܝܼܪܐܝܬ. ܐܬܩܪܝܼ ܟܝܿܢܗܿ ܗ̄ ܚܡܝܼܡܐ ܝܒܝܼܫܐ ܟܘܼܪܗܢܐ. ܡܝ̈ܐ ܬܘܼܒ܆ ܐܝܬܘ̄ ܟܝܿܢܗܘܢ ܩܪܝܼܪܐ ܪܛܝܼܒܐ. ܗܟܘܬ ܐܦ ܗܿܢܐ ܟܝܿܢܐ ܠܐ ܐܝܼܬܘ̄ ܩܘܼܝܿܡܐ ܘܠܐ ܚܘܼܒܠܐ. ܘܐܦ ܗܼܘ



Page 180



ܐܬܼܩܪܝ ܟܘܼܪܗܢܐ. ܗܿܫܐ ܕܝܢ ܢܿܚܙܐ ܕܐܝܟܢ ܠܚܡܬ݀ ܐܢܘܢ ܒܪܘܼܝܘܼܬܐ ܠܗܿܠܝܢ ܟܝ̈ܢܐ ܣܩܘܼܒ̈ܠܝܐ. ܘܚܝܕܬ݀ ܣܩܘܼܒܠܝܘܼܬܗܘܢ ܒܪܚܬܐ ܘܝܐܝܼܒܘܬܐ ܪܒܬܐ. ܘܥܒܼܕܬ݀ ܘܬܩܢܬ݀ ܗܿܢܐ ܟܿ. ܗܿܐ ܓܝܪ ܚܡܝܼܡܐ ܣܩܘܼܒܠܐ ܗܿܘ ܕܩܪܝܼܪܐ. ܘܪܛܝܼܒܐ ܕܝܒܝܼܫܐ. ܘܐܐܪ ܡܛܠܩܢܐ ܗܿܘ ܕܥܦܪܐ. ܘܡܝ̈ܐ ܕܢܘܼܪܐ. ܕܐܝܟܢ ܗܿܝܢ ܣܩܘܼܒ̈ܠܝܐ ܘܥܛܘ̈ܝܐ ܘܡܛܠܩ̈ܢܐ ܕܚܕ̈ܕܐ܆ ܚܝܕܬ݀ ܥܿܒܘܿܕܘܼܬܐ ܚܟܝܼܡܬ݀ ܒܟܿܠ. ܘܬܩܢܬ݀ ܡܢܼܗܘܢ ܗܿܢܐ ܩܘܼܝܡܐ ܫܦܝܼܪܐ. ܘܗܿܠܝܢ ܟܿܠܗܘܢ ܫܘܼܚܠ̈ܦܐ ܬܡܝܼܗ̈ܐ ܕܥ݀ܒܪܝܢ ܠܚܝܠܐ ܕܝܼܕܥܬܐ . ܩܕܡܐܝܬ ܡܿܢ ܗܿܟܝܼܠ. ܗܘܼܐ ܚܘܼܝܕܗܘܢ ܕܐܣܛܘܼܟܣ̈ܐ ܗܿܠܝܢ ܗܟܢܐ.. ܐܐܪ ܡܿܢ ܐܝܼܬܘ̄ ܚܡܝܼܡܐ ܪܛܝܼܒܐ܆ ܐܬܠܚܡ ܕܝܢ ܠܢܘܼܪܐ ܕܐܝܼܬܝܗܿ ܚܡܝܼܡܐ ܝܒܝܼܫܐ. ܘܠܡܝ̈ܐ ܕܐܝܼܬܝܗܘܢ ܩܪܝܼܪܐ ܪܛܝܼܒܐ. ܗܟܢܡܐ ܚܡܝܼܡܘܼܬܐ ܕܢܘܼܪܐ ܡܼܢ ܚܕ ܓܒܐ. ܘܪܛܝܼܒܘܼܬܗ ܥܡ ܪܛܝܼܒܘܼܬܐ ܕܡܝ̈ܐ ܡܼܢ ܓܒܐ ܐܚܪܢܐ. ܐܪܥܐ ܕܝܢ ܐܝܼܬܝܗܿ ܩܪܝܼܪܐ ܝܒܝܼܫܐ. ܩܪܝܼܪܘܼܬܗܿ ܥܡ ܩܪܝܼܪܘܼܬܐ ܕܡܝ̈ܐ. ܘܝܒܝܼܫܘܼܬܗܿ ܥܡ ܝܒܝܼܫܘܼܬܐ ܕܢܘܼܪܐ. ܒܗܿܢܐ ܙܢܐ ܘܠܚܡܘܼܬܐ ܐܬܚܝܕܘ ܐܣܛܘܼܟ̈ܣܐ. ܘܗܘܼܬ݀ ܡܢܼܗܘܢ ܓܒܝܼܠܬܐ ܕܗ݀ܘܠܐ ܕܡܼܢܗܿ ܐܬܼܥܒܕ ܘܐܬܩܝܡ ܟܿܠܡܕܡ ܕܠܓܘ ܼ̱ܢ ܝܪܝܼܥܬܐ ܕܡܘܙܠܬܐ ܗܕܐ ܐܝܟ ܪܘܼܡܐ ܗܢܐ ܗܐ ܨܝܪܝܢܢ ܗܪܟܐ.

PICTURE ON PAGE 180

ܘܗܿܟܢܐ ܐܝܟ ܨܒܝܿܢܐ ܕܐܠܗܐ ܐܬܼܚܝܕܘ ܐܣܛܘܼܟ̈ܣܐ ܘܐܬܼܠܚܡܘ ܠܚܕ̈ܕܐ. ܘܗܘܼܬ݀ ܡܢܼܗܘܢ ܓܒܝܼܠܬܐ ܕܗܘܿܠܐ. ܕܐܝܬܝܗܿ ܝ݀ܬ ܐܪܥܐ. ܕܐܡܼܪ ܟܬܒܐ ܐܠܗܝܐ ܕܒܪܐ ܐܠܗܐ܀܀܀ ܘܬܘܼܒ ܐܡܿܪܝܼܢܢ ܙܢܐ ܐܚܪܢܐ ܕܢܩܝܼܦܘܼܬܗܘܢ ܘܚܘܼܝܕܗܘܢ ܕܐܣܛܘܼܟ̈ܣܐ ܗܿܠܝܢ. ܟܿܠ ܗܿܟܝܼܠ ܚܘܼܝܕܐ ܘܢܩܝܼܦܘܼܬܐ ܘܚܘܼܠܛܢܐ ܒܝܐܝܒܘܼܬܐ ܠܚܡܿܝܬܐ ܗܿܐ ܚܿܙܝܢܢ ܕܗܿܘܐ ܘܡܫܼܬܿܡܠܐ ܒܥܿܠܡܐ ܗܿܢܐ. ܡܼܢ ܚܠܝܪܛܘܼܬܗܘܢ ܕܒܡܝܐܝܒܢܘܼܬܐ ܪܚܡܼܬܢ݀ܝܬܐ ܟܝܿܢܝܬܐ. ܗܿܐ ܡܬܼܝܠܕ ܣܘܼܥܪ̈ܢܐ ܘܗܘ̈ܝ ܣܿܓܝ̈ܐܐ ܡܫܡ̈ܠܝܐ ܘܫܦܝܼܪ̈ܐ. ܐܝܟ ܚܘܼܝܕܐ ܕܕܟܪܐ ܘܢܩܒܼܬܐ ܕܗܿܘܐ ܒܡܼܬܝܐܝܒܢܘܼܬܐ ܪܓܬܢ݀ܝܬܐ. ܕܐܝܬܝܗܿ ܪܚܡܼـܐ ܟܝܿܢܝܬܐ. ܗܿܐ ܡܼܬܝܼܠܕ ܘܡܬܼܝܒܠ ܘܣܿܓܐ ܡܼܢܗܿ ܗܼܘ ܓܢܼܣܗܿ. ܘܗܿܘܐ ܡܼܢܗܿ ܫܦܝܼܪܘܼܬ



Page 181



ܩܘܼܝܡܐ. ܘܟ݀ܠܡܕܡ ܕܐܝܼܬ ܒܒܪܝܼܬܐ. ܒܗ ܟܕ ܒܗ ܒܙܢܐ ܕܡܬܼܝܐܝܒܢܘܼܬܐܕܕܟܪܐ ܠܢܩܼܒܬܐ ܐܝܬ ܠܗܘܢ ܠܚܡܘܬܐ ܡܬܼܝܐܝܒܢܝܼܬܐ ܥܡ ܚܕܕ̈ܐ܆ ܘܥܡ ܗܿܝ ܕܡܬܼܚܝܕܒܢ ܡܫܬ̈ܡ̄ ܘܡܬܼܩܝܡ ܡܼܢ ܚܘܼܝܕܗܘܢ ܐܕܫ̈ܐ ܘܣܘܼܥܪ̈ܢܐ ܫܦܝܼܪ̈ܐ ܒܗ ܒܙܢܐ ܗܿܢܐ ܐܝܼܬ ܠܟܝܿܢܗܘܢ ܕܐܣܛܘܼܟ̈ܣܐ ܠܚܡܘܬܐ ܡܬܼܝܐܝܒܢܝܼܬܐ ܥܡ ܚܕ̈ܕܐ ܘܒܗܿ ܐܬܚܝܕܘ ܡܬܼܝܐܝܒܢܐܝܼܬ ܘܫܡܠܝܼܘ ܠܗܘܿܠܐ܆ ܕܟܿܠ ܡܼܢܗܿ ܐܬܼܩܡ ܘܐܫܼܬܿܡܠܝܼ. ܕܐܝܟܢ ܕܝܢ ܫܡܼܥ ܘܐܣܼܬܿܟ̱ܠ܀ ܝܒܝܼܫܘܼܬܐ ܗܿܟܝܠ ܣܿܓܝܼ ܡܬܼܝܐܝܒܐ ܠܪܛܝܼܒܘܼܬܐ. ܘܛܒܿ ܠܿܚܡܐ ܠܗܿ. ܘܩܪܝܼܪܘܼܬܐ ܠܚܡܝܼܡܘܼܬܐ ܘܐܠܐ ܐܢ ܐܬܼܢܩܦܝܼ ܚܡܝܼܡܘܼ̄ ܠܚܡܝܼܡܘܼܬܐ ܠܘ ܩܘܼܝܡܐ ܥܿܒܕ̈ܢ. ܐܠܐ ܣܘܼܓܦܢܐ ܘܚܘܼܒܠܐ. ܗܟܘܬ ܩܪܝܼܪܘܼܬܐ ܠܩܪܝܼܪܘܼܬܐ. ܘܪܛܝܼܒܘܼܬܐ ܠܪܛܝܼܒܘܼܬܐ. ܘܝܒܝܼܫܘܼܬܐ ܠܝܒܝܼܫܘܼܬܐ. ܡܼܢ ܚܘܼܝܕܐ ܕܗܿܠܝܢ ܣܟ ܫܦܝܼܪܘܼܬ ܩܘܼܝܡܐ ܠܐ ܗܿܘܐ. ܐܠܐ ܣܘܓܦܢܐ ܘܚܘܼܒܠܐ. ܐܟܙܢܐ ܕܐܢ ܢܗܼܘܐ ܚܿܐܫ ܦܓܪܗ ܕܐܢܫ ܡܼܢ ܟܘܼܪܗܐ ܕܐܫܬܐ ܕܡܪܝܬܐ ܣܘܼܡܩܬܐ. ܘܠܗܢܐ ܟܘܼܪܗܢܐ ܢܣܝܼܢܢ ܕܡܼܢ ܟܘܼܡ̈ܘܼ ܚܡܝܼܡܐ ܝܒܝܼܫܐ ܓܕܫ. ܡܪܟܒܝܼܢܢ ܠܗ ܣܡܡ̈ܢܐ ܣܩܘܼܒ̈ܠܘܗܝ ܕܟܘܼܪܗܢܐ ܡܼܢ ܩܪܝܼܪܐ ܘܪܛܝܼܒܐ. ܘܗܟܘܬ݀ ܡܐܣܝܢܢ ܠܗ ܠܦܓܪܐ. ܘܥ݀ܒܕܝܼܢܢ ܠܗ ܫܦܝܼܪܘܬ ܩܘܝܡܐ. ܗܟܘܬ ܘܠܡܿܢ ܕܚܿܐܫ ܦܓܪܗ ܡܼܢ ܟܐܒܐ ܕܡܫܪܝܘܼܬܐ. ܕܓܕܫ ܡܼܢ ܦܠܓܡܐ ܝܬܝܼܪܐ ܕܣܿܓܐ ܒܓܘܼܫܡܐ. ܘܗܢܐ ܟܘܼܡܘܿܣ ܐܘܟܝܼܬ ܚܠܼܛܐ ܦܠܓܡܢܝܐ. ܢܣܝܼܢܝܗܝ ܕܐܝܼܬܘ̄ ܩܪܝܼܪܐ ܪܛܝܼܒܐ. ܡܪܟܒܝܼܢܢ ܠܗ ܣܡܡ̈ܢܐ ܣܩ̈ܘܼܒܠܘ̄ ܕܚܠܼܛܐ ܡܼܢ ܚܡܝܼܡܐ ܘܝܒܝܼܫܐ. ܘܗܿܟܢܐ ܡܐܣܝܢܢ ܠܗ ܠܦܓܪܐ ܚܿܫܘܿܫܐ ܘܗܿܘܐ ܠܗ ܫܦܝܼܪܘܼܬ ܩܘܼܝܡܐ.. ܒܗܿܢܐ ܙܒܢܐ ܢܣܿܒܪ ܐܦ ܥܠ ܟܝ̈ܢܐ ܕܐܣܛܘܼܟ̈ܣܐ. ܕܐܦܢ ܡܣܬܿܒܪܝܢ ܣܩܘܼܒ̈ܠܝܐ ܐܠܐ ܣܩܘܼܒܠܝܘܬܗܘܢ ܗܝܼ ܐܝܼܬܝܗܿ ܩܘܼܝܡܗܘܢ. ܐܪܥܐ ܡܿܢ ܗܿܟܝܠ ܩܪܝܼܪܐ ܘܝܒܝܼܫܐ. ܟܕ ܡܬܼܪܛܒܐ ܝܒܝܼܫܘܼܬܗܿ ܡܼܢ ܡܝ̈ܐ ܕܡܬܼܝܐܝܒܐ ܠܗܘܿܢ. ܘܐܦ ܩܪܝܼܪܘܼܬܗܿ ܡܫܼܬܚܢܐ ܡܼܢ ܚܡܝܼܡܘܼܬܗܿ ܕܢܘܼܪܐ ܒܝܕ ܙܠ̈ܝܼܩܘܗܝ ܕܫܡܼܫܐ. ܘܗܿܘܐ ܗܿܢܐ ܚܘܼܝܕܐ ܘܢܩܝܼܦܘܼܬܐ ܡܼܬܝܐܝܒܢܝܼܬܐ. ܡܬܼܩܝܡ ܘܡܫܼܬܡܠܝܐ ܡܼܢܗܘܢ ܟܿܠ ܐܕܫܐ ܘܣܘܼܥܪܢܐ ܫܦܝܼܪܐ. ܕܙܪ̈ܥܐ ܘܢܼܨܒ̈ܬܐ ܘܫܘܼܡܠܝ ܦܐܪ̈ܐ. ܘܟܿܠ ܩܘܼܝܡܐ ܕܚܝ̈ܐ ܗܿܠܝܢ ܦܓܪ̈ܢܝܐ. ܐܢܕܝܢ ܡܝ̈ܐ ܥܠ ܡܝ̈ܐ ܢܬܼܬܘܣܦܘܢ ܐܘܿ ܢܘܼܪܐ. ܘܐܐܪ ܥܠ ܐܐܪ. ܘܥܦܪܐ ܥܠ ܐܪܥܐ. ܠܐ ܥ݀ܒܪܝܢ ܗܘܼܘ ܩܘܼܝܡܐ ܕܡܕܡ. ܐܦܠܐ ܐܢ ܡܐܣܝܢܢ ܠܟܘܼܪܗܢܐ ܚܡܝܼܡܐ ܒܣܡܐ ܚܡܝܼܡܐ ܗܿܘܐ ܚܘܼܠܡܢܐ. ܘܗܿܟܢܐ ܐܣܼܒܪ ܥܠ ܣܿܓܝ̈ܐܬܐ. ܐܝܟ ܗܿܝ ܕܐܡܝܼܪܐ ܕܗܼܒ ܐܦܬܐ ܠܚܟܝܼܡܐ ܘܬܘܼܒ ܢܼܬܚܟܡ. ܡܕܝܢ ܣܿܓܝܼ ܫܦܝܼܪ ܘܠܚܡܐܝܼܬ ܛܟܣܬ݀ ܘܒܪܬ݀ ܥܒܘܕܘܼܬܐ ܚܟܝܼܡܬ݀ ܒܟܿܠ ܠܟܝ̈ܢܐ ܕܐܣܼܛܘܼܟ̈ܣܐ. ܘܡܼܢ ܚܡܝܼܡܐ ܘܩܪܝܪܐ ܘܪܛܝܼܒܐ ܘܝܒܝܼܫܐ. ܚܡܝܼܡܐ ܡܿܢ ܗܿܟܝܼܠ ܡܬܼܝܐܝܒ ܠܩܪܝܼܪܐ ܕܢܬܼܦܪܓܐ ܒܗ. ܘܝܒܝܼܫܐ ܕܝܢ ܨܿܗܐܼ



Page 182



ܘܠܗܝܼܩ ܠܪܛܝܼܒܐ ܕܢܬܪܟܟ ܘܢܬܼܪܛܒ ܒܗ. ܐܝܟ ܪܘܼܫܡܐ ܗܿܢܐ ܗܿܐ ܨܿܝܪܝܢܢ ܗܪܟܐ܀

PICTURE ON PAGE 182

ܘܒܗܢܐ ܙܢܐ ܕܡܼܬܝܐܝܒܢܘܼܬܐ ܪܓܬܢ݀ܝܬܐ ܘܐܝܟ ܪܚܡܼܬܐ ܟܝܿܢܝܬܐ ܐܬܠܚܡܘ ܘܐܬܼܚܝܕܘ ܐܣܛܘܼܟ̈ܣܐ ܠܚܕ̈ܕܐ. ܘܐܝܟ ܡܬܼܝܐܝܒܢܘܼܬܐ ܕܕܟܪܐ ܘܢܩܼܒܬܐ. ܘܗܿܟܢ ܐܬܼܚܝܕܘ ܚܘܼܝܕܐ ܟܝܢ݀ܝܐ ܘܠܚܡܝܐ ܘܡܼܬܝܐܝܒܢܝܐ. ܘܐܩܝܼܡܘ ܠܗܿܘܠܐ ܗܿܝ ܕܡܼܢܗܿ ܟܿܠ ܐܬܼܩܝܡ ܘܐܫܬܡܠܝܼ. ܘܠܚܘܼܝܕܐ ܡܼܢ ܗܿܘ ܩܕܡܝܐ ܕܨܪܢܢ ܘܪܫܡܼܢܢ ܡܼܢ ܠܥܠ. ܡܼܢ ܐ̱ܚܪ̈ܢܐ ܕܩܕܡܝܢ ܫܡܥܢܢ ܘܝܼܠܦܢܢ. ܘܠܗܿܢܐ ܚܘܼܝܕܐ ܐܚܪܢܐ ܘܡܼܬܝܐܝܒܢܐ ܘܠܚܡܝܐ. ܚܢܢ ܡܼܢ ܬܐܘܪܝܐ ܕܝܼܠܢ ܐܫܟܼܚܢܢ. ܐܝܟ ܕܐܦ ܗܿܐ ܡܢܣܝܢܢ ܘܝ݀ܕܥܝܼܢܢ ܠܟܝܿܢܐ ܕܐܣܛܘܼܟ̈ܣܐ ܘܕܟܘܼܡ̈ܘܼ ܘܡܼܬܝܐܝܒܢܘܼـܐ ܕܠܚܕ̈ܕܐ ܥܡ ܫܦܝܼܪܘܼܬ ܩܘܼܝܡܐ ܕܗܿܘ ܡܼܢ ܚܘܝܕܐ ܗܿܢܐ ܕܐܡܼܪܢܢ. ܗܿܫܐ ܐܢܬ ܩܪ̈ܘܝܐ ܦܪ̈ܘܼܫܐ ܐܝܟ ܕܫܿܦܪ ܠܟܘܢ ܩܒܠܘ. ܡܐܠܠܘܢ ܕܝܢ ܕܬ݀ܒܥ ܛܘܼܟܣܐ ܕܟܝ̈ܢܐ. ܐܝܟ ܕܛܟܣ ܘܬܚܡ ܠܗܘܢ ܒܪܘܼܝܐ ܚܟܝܼܡܐ܆ ܒܗܢܐ ܛܘܼܦܣܐ ܐܬܼܠܚܡܘ ܘܐܬܚܝܕܘ ܐܣܛܘܼܟ̈ܣܐ ܐܪܒܥܐ ܠܚܕ̈ܕܐ. ܒܡܼܬܝܐܝܒܢܘܼܬܐ ܕܣܡ ܒܟܝܿܢܗܘܢ ܒܥܘܿܕܗܘܢ. ܘܐܬܼܩܝܡܬ ܡܢܼܗܘܢ ܘܗܘܿܠܐ ܕܐܝܬܝܗܿ ܝ݀ܬ ܐܪܥܐ. ܘܐܝܬܝܗܿ ܗܘܼܬ݀ ܬܘܗ ܘܒܘܗܿ. ܗ̄ ܚܒܝܼܟܝܢ ܗܘܼܘ ܐܣܛܘܼܟ̈ܣܐ ܒܚܕ̈ܕܐ ܘܛ݀ܫܝܢܼ ܗܘܼܘ ܒܚܕ̈ܕܐ. ܘܐܝܼܬܝܗܘܢ ܗܘܼܘ ܒܬܗܘܡܐ ܕܠܐ ܩܘܡܐ. ܘܚܫܘܼܟܐ ܥܠ ܐܦ̈ܝ ܬܗܘܼܡܐ. ܒܗܿܝ ܕܥܕܟܝܠ ܠܐ ܐܬܼܒܪܝܼ ܗܘܼܐ ܢܘܼܗܪܐ. ܒܗܿܝ ܕܐܣܛܘܼܟܣܐ ܡܢܗܪܢܐ ܕܢܘܼܪܐ ܛܿܫܐܼ ܗܘܼܐ ܘܚܒܝܼܟ ܒܐܣܛܘܼܟ̈ܣܐ ܐܚܪ̈ܢܐ ܘܠ ܡܬܼܚܙܐ ܗܘܼܐ ܣܟ. ܐܝܟ ܕܐܦ ܗܿܫܐ ܛܿܫܐܼ ܘܟܿܣܐܼ ܟܝܿܢܐ ܕܢܘܼܪܐ ܒܟ̈ܐܦܐ ܘܒܦܪܙܠܐ ܘܒܩܝ̈ܣܐ ܘܒܫܪܒܐ ܕܗܘ̈ܠܐ ܘܠܐ ܣܟ ܡܬܼܚܙܐ. ܥܕܡܐ ܕܒܪܢܫܐ ܨܠܡ ܐܠܗܐ ܒܐܘܼܡܢܘܼܬܐ ܕܝܼܕܥܬܗ ܡܦܩ ܠܗܿ ܠܓܠܝܐ. ܘܗܿܟܢܐ ܦܫܬ݀ ܗ݀ܘܠܐ ܡܼܢ ܟܕ ܐܬܒܪܝܬ݀ ܥܡ ܒܪܝܼܬܐ ܕܪ̈ܘܼܚܢܐ ܬܘܗ ܘܒܘܗ. ܚܒܝܼܟܬ ܘܠܐ ܡܬܼܩܢܬܐ. ܘܐܪܥܐ ܘܢܘܪܐ ܘܡܝ̈ܐ



Page 183



ܟܿܠܗܘܢ ܐܟܚܕܐ ܚܒܝܼܟܝܼܢ ܗܘܼܘ. ܐܐܪ ܠܐ ܡܬܩܢܐܝܼܬ. ܘܐܐܪ ܡܿܢ ܡܬܬܙܝܼܥ ܗܘܼܐ ܐܝܟ ܟܝܿܢܗ. ܘܡܙܝܼܥ ܗܼܘܐ ܠܫܪܟܐ ܕܐܣܛܘܼܟ̈ܣܐ. ܘܥܦܪܐ ܕܐܠܥܐ ܥܡ ܟܐܦ̈ܐ ܕܒܗܿ ܚܠܝܼܛ ܗܘܼܐ ܥܡ ܪܛܝܼܒܘܼܬܐ ܕܡܝ̈ܐ. ܘܡܬܐܫܕ ܗܘܼܐ ܠܟܐ ܘܠܟܐ ܒܝܕ ܡܬܬܙܝܼܥܢܘܼܬܗ ܕܐܐܪ ܕܡܙܝܼܥ ܗܘܼܐ ܠܗܘܠܐ. ܚܝܠܐ ܕܝܢ ܐܘܟܝܼܬ ܟܝܿܢܐ ܕܢܘܼܪܐ ܟܿܣܐܼ ܗܘܼܐ ܒܗܘܢ ܐܝܟ ܕܐܡܼܪܢܢ ܡܼܢ ܠܥܠ. ܐܠܐ ܒܟܝܿܢܐ ܕܐܪܥܐ ܘܕܟܐܦ̈ܐ ܢܛܝܼܪ ܗܘܼܐ ܘܛܿܫܐܼ. ܘܒܟܝܿܢܗܿ ܕܢܘܼܪܐ ܡܬܼܚܝܠܝܢ ܗܘܼܘ ܫܪܟܐ ܕܐܣܛܘܼܟ̈ܣܐ. ܘܠܒܝܼܟܝܢ ܗܘܼܘ ܠܚܕ̈ܕܐ. ܘܗܟܢܐ ܡܬܼܥܪܙܠܝܢ ܗܘܼܘ ܒܚܕ̈ܕܐ ܐܣܛܘܼܟ̈ܣܐ ܘܡܬܼܚܪܓܝܼܢ ܗܘܼܘ ܕܠܝܬ ܗܘܼܐ ܠܗܘܢ ܢܘܚܐ ܡܼܢ ܡܼܬܬܙܝܼܥܢܘܼܬܐ. ܘܡܼܢܗܿ ܕܗܕܐ ܐܬܼܚܪܓܘ ܟ̈ܐܦܐ ܒܚܕ̈ܕܐ ܘܗܘܼܘ ܗܿܟܢ ܫܥ̈ܥܐ ܡܢܼܗ ܕܗܿܘ ܙܒܢܐ. ܐܟܙܢܐ ܕܗܿܐ ܓܕܫ ܒܡܠܐܐ ܕܢܗܪ̈ܘܬܐ. ܕܟܕ ܣܿܠܩܝܢ ܡܝ̈ܐ ܠܥܠ ܡܼܢ ܓܙܪ̈ܬܐ ܘܓܠ̈ܝܬܐ ܕܒܢܗܪ̈ܘܬܐ ܘܒܣܦܪ̈ܝܗܘܢ ܡܬܚܪܓܝܢ ܟ̈ܐܦܐ ܒܚܕ̈݁ܕܐ. ܘܡܼܢ ܗܿܝ ܡܬܥܪܙܠܢܘܼܬܗܘܢ ܘܫܘܦܩܗܘܢ ܕܒܚܕ̈ܕܐ ܡܬܼܚܪܓܐ ܝܬܝܼܪܘܼܬܗܘܢ ܘܦܿܝܫܝܼܢ ܫܥ̈ܥܐ ܓ̈ܠܠܐ. ܗܿܟܢܐ ܓܼܕܫܬ݀ ܒܗܿܘ ܚܒܘܼܟܝܐ ܕܐܣܛܘܼܟ̈ܣܐ. ܒܗܿܝ ܕܚܠܝܼܛܐ ܗܘܼܬ݀ ܐܪܥܐ ܘܟ̈ܐܦܐ ܥܡ ܡܝ̈ܐ ܫܿܪܝܢܼ ܗܘܼܘ ܒܚܕ̈ܕܐ. ܘܪܟܝܼܟܐ ܗܘܼܬ݀ ܓܒܝܼܠܬܐ ܘܐܐܪ ܕܒܗܘܢ. ܗܿܘ ܡܙܝܼܥ ܗܘܼܐ ܠܗܘܢ. ܘܗܘܼܘ ܟ̈ܐܦܐ ܡܬܚܪܓܝܢ ܒܚܕ̈ܕܐ ܘܗܘܼܘ ܗܿܠܝܢ ܟܿܠܗܘܢ ܫܥܥ̈ܐ ܕܥܠ ܐܦ̈ܝ ܐܪܥ ܘܬܚܝܼܬ ܐܪܥܐ. ܘܗܿܘ ܕܡܬܼܩܪܐ ܓܐܪܘܡܡܐ. ܗ̄ ܗܿܢܘܢ ܫܥ̈ܥܐ ܕܚܒܝܼܟܝܢ ܒܥܦܪܐ ܘܐܬܼܩܫܝܼܘ ܐܝܟ ܦܘܼܩܕܢܐ ܕܐܠܗܐ ܕܦܪܼܫ ܪܛܝܼܒܘܼܬܐ ܡܼܢ ܝܒܝܼܫܘܼܬܐ. ܗ̄ ܐܪܥܐ ܡܼܢ ܡܝ̈ܐ. ܐܝܟ ܥܬܝܼܕܝܢܢ ܕܢܚܘܐ. ܗܕܐ ܗܿܝ ܥܠܼܬܐ ܕܗܿܠܝܢ ܫܥ̈ܥܐ ܕܐܝܼܬ ܒܐܪܥܐ ܘܬܚܝܬ ܟܿܠܗ ܐܪܥܐ. ܘܒܕܘܼܟ ܕܘܼܟ ܐܬܼܩܫܝܼܘ ܘܐܬܼܠܚܡܘ ܥܡ ܚܕ̈ܕܐ ܘܗܘܼܘ ܡܢܼܗܘܢ ܪ̈ܘܡܐ ܘܡܬܢ̈ܬܐ ܘܐܝܟ ܛܘܼܪ̈ܐ ܡܕܡ. ܘܗܟܢܐ ܦܫܼܘ ܥܕܡܐ ܠܝܘܡܢܐ. ܘܐܢ ܢܼܬܚܫܒ ܐ̱ܢܫ܆ ܕܕܠܡܐ ܡܼܢ ܙܒܢܐ ܕܛܘܦܢܐ ܗܘ̈ܝ ܗܿܠܝܢ. ܘܐܡܿܪܝܢܢ ܕܛܘܦܢܐ ܥܠ ܐܦ̈ܝ ܐܪܥܐ ܗܘܼܐ ܡܼܢ ܠܥܠ ܘܚܒܠ ܟܿܠ ܕܥܠܝܗܿ. ܘܐܐܪ ܐܝܟ ܕܐܝܼܬܘ̄ ܩܘܝܼ. ܘܐܪܥܐ ܒܡܫܪܪܘܼܬܗܿ ܟܬܪܬ݀. ܘܐܣܛܘܼܟ̈ܣܐ ܠܐ ܐܬܚܒܟܼܘ ܒܚܕ̈ܕܐ ܐܝܟ ܕܒܪܫܝܬ ܩܕܡ ܕܢܬܦܪܫܘܢ (ܕܢܬܦܫܪܘܢ) ܟܕ ܐܝܬܝܗܘܢ ܗܘܼܘ ܬܘܗ ܘܒܘܗ. ܘܐܢ ܐܬܒܟܼܘ ܐܪܥܐ ܘܡܝ̈ܐ. ܩܠܝܼܠ ܡܕܡ ܐܬܚܒܟܘ ܥܠ ܐܦ̈ܝ ܐܪܥܐ. ܬܚܘܼ̈ܬܝܗܿ ܕܐܪܥܐ ܘܫܬܼܐ̈ܣܝ ܛܘܼܪ̈ܐ ܠܐ ܣܟ ܐܙܕܥܙܥܘ. ܘܠܐ ܡܚܒܠܐ ܗܘܼܬ݀ ܐܪܥܐ ܘܚܪܝܼܒܐ. ܘܐܠܘ ܗܿܘ ܛܘܦܢܐ ܐܝܟ ܫܦܼܥܐ ܣܿܓܝܼܐܐ ܡܫܼܬܿܪܓܠ ܗܘܼܐ ܠܗ. ܘܡܣܼܬܿܦܩ ܗܘܼܐ ܥܠ ܐܪܥܐ ܘܡܦܠܫܐ ܗܘܼܬ݀ ܠܗܿ ܘܡܦܚܬܐ ܗܘܼܬ݀ ܠܗܿ. ܘܬܘܼܒ ܠܐ ܡܬܼܝܬܒ ܗܘܼܐ ܠܗܿ. ܐܠܐ ܩܕܡܐܝܬ ܬܪܼܥ ܡܪܝܐ ܘܐܓܝܼܚ ܠܫܦ̈ܥܐ ܬܚ̈ܬܝܐ. ܘܣܠܼܩܘ ܡܝ̈ܐ ܘܚܦܝܘܼܗܿ ܠܐܪܥܐ. ܘܗܿܝܕܝܢ ܐܫܦܼܥ ܠܢܣ̈ܟܐ ܕܠܥܠ. ܘܐܬܼܢܿܣܟܼܘ ܘܐܣܬܦܩܘ ܡܝ̈ܐ ܥܠ ܡܝ̈ܐ. ܘܗܿܟܢ ܐܬܼܢܛܪܬ݀ ܐܪܥܐ. ܘܦܫܼܬ݀ ܪܩܝܼܥܬܐ ܘܡܫܪܪܬܐ ܒܪܡܼܙܐ ܘܒܛܝܼܠܘܼܬܐ



Page 184



ܕܗܿܘ ܚܟܝܼܡ ܒܟܿܠ. ܥܒܘܿܕܐ ܘܡܬܩܢܢܐ ܕܥ̈ܠܡܐ.. ܘܗܟܢܐ ܐܬܚܝܕܘ ܐܣܛܘܼܟ̈ܣܐ ܘܐܬܼܚܒܟܘ ܒܚܕܕ̈ܐ ܘܐܬܓܒܠܬ݀ ܠܒܬܐ ܕܗ݀ܘܠܐ ܕܗܝܼ ܐܝܼܬܝܗܿ ܝܿܬ ܐܪܥܐ. ܘܗܿܟܢܐ ܦܫܬ݀ ܐܝܟ ܕܐܝܼܬܝܗܿ ܡܬܼܚ̈ܐ ܘܛܘܪ̈ܐ ܕܠܐ ܣܟ ܡܼܬܡܫܚܝܢ ܐܘܿ ܡܬܝܕܥܝܢ ܠܢ. ܥܕܡܐ ܕܨܒܼܐ ܐܠܗ ܕܢܬܩܢ ܠܥܿܠܡܐ ܗܿܢܐ ܘܢܛܟܣܝܼܘܗܝ ܘܢܨܒܬܝܼܘ̄ ܡܛܠ ܒܪܢܫܐ ܕܥܬܝܼܕ ܕܢܒܼܪܐ ܕܢܗܼܘܐ ܒܗ ܥܡܘܪ̈ܐ ܘܬܘܬܒ̈ܐ ܙܒܢܐ ܡܕܡ. ܘܗܿܝܕܝܢ ܢܫܼܬܢܐ ܠܕܘܼܟܬܐ ܗܿܝ ܕܡܛܠܬܗܿ ܐܬܒܪܝܼ. ܘܢܣܼܩ ܢܐܪܬ ܟܘܼܪܣܝܗ ܕܗܿܘ ܕܢܦܼܠ ܘܡܼܢ ܬܡܿܢ ܬܘܼܒ ܢܬܼܥܠܐ ܠܐܝܟܐ ܕܐܬܪܓܪܓ ܗܿܘ ܠܡܼܬܥܠܝܘܼ ܡܪܚܐܝܬ ܘܩܕܡ ܙܒܢܐ. ܗ̄ ܐܼܠܘܼ ܡܚܡܣܢ ܗܘܼܐ ܒܛܟܼܣܐ ܕܬܫܡܫܬܗ ܘܐܝܟ ܥܒܼܕܐ ܡܫܥܒܕܐ ܡܬܼܡܟܟ ܗܘܼܐ ܠܗ ܘܢܛܝܼܪ ܗܘܼܐ ܠܗ ܦܘܼܩܕܢ ܡܪܗ܆ ܡܼܢ ܟܿܠܦܪܘܿܣ ܒܿܬܪ ܙܒܢܐ ܐܡܼܬܝ ܕܨ݀ܒܐ ܗܘܼܐ ܡܪܗ܆ ܒܪܘܝܗ ܘܥܒܘܕܗ. ܡܫܟܢ ܗܘܼܐ ܠܗ ܚܪ̈ܘܼܪܐ. ܘܡܣܩ ܗܘܼܐ ܠܗ ܠܕܪܓܐ ܡܥܠܝܐ ܕܒܢ̈ܝܐ. ܘܕܠܐ ܣܝܒܪ ܘܚܡܣܢ. ܐܠܐ ܐܡܼܪܚ ܘܐܫܼܬܥܠܝܼ ܕܢܚܛܦܝܼܘܗܝ ܒܪܡܘܼܬܗ ܡܫܩܠܐܝܬ ܘܛܪܘܼܢܐܝܬ. ܐܣܼܬܚܦ ܘܐܫܼܬܕܝܼ ܡܼܢ ܕܘܼܟܬܗ. ܘܢܦܼܠ ܡܦܘܼܠܬܐ ܪܒܬܐ. ܐܝܟ ܒܪܩܐ ܡܼܢ ܫܡܝܐ. ܥܠܗܿܝ ܐܬܒܪܝܼ ܒܪܢܫܐ ܕܢܣܼܒ ܬܫܡܫܬܗ. ܘܢܐܪܬ ܟܘܼܪܣܗ. ܘܕܡܼܢ ܗܿܢܐ ܢܬܼܥܠܐ ܠܗܿ ܪܒܘܼܬܐ ܕܨܒܼܐ ܕܢܚܼܛܘܼܦ ܗܿܘ ܡܪܘܕܐ ܕܢܦܼܠ܀ ܗܿܫܐ ܒܨܼܒܝܿܢܢ ܕܝܼܠܢ ܒܢܝ̈ܢܫܐ ܐܝܼܬܝܗܿ. ܕܐܢ ܨ݀ܒܝܢܢ ܘܡܟܫܪܝܼܢܢ ܘܢ݀ܛܪܝܼܢܢ ܦܘܼܩܕܢ ܡܪܢ. ܡܫܬܘܝܼܢܢ ܠܗܿܘ ܐܝܼܩܪܐ ܡܥܠܝܐ ܕܠܐ ܡܬܼܡܠܠ. ܘܡܬܼܒܣܡܝܼܢܢ ܥܡ ܡܪܢ. ܘܐܢ ܡܗܡܝܢܢ. ܘܐܦ ܡܼܢ ܐܝܼܩܪܢ ܢ݀ܦܠܝܼܢܢ. ܘܥܡ ܗܿܘ ܡܪܘܕܐ ܡܫܼܬܢܩܝܼܢܢ. ܗܿܝ ܕܡܨܠܝܢܢ ܘܡܬܼܟܫܦܝܼܢܢ ܕܡܼܢ ܡܢ݀ܬܐ ܘܫܘܬܦܘܼܬܐ ܕܥܡܗ ܢܼܫܬܘܙܒ ܘܢܬܿܦܨܐ. ܘܥܡ ܡܪܢ ܛܒܿ ܘܐܠܗܢ ܡܪܚܡܢܐ ܢܿܚܕܐ ܘܢܬܿܒܣܡ ܒܛܝܒܘܼܬܗ ܘܒܪ̈ܚܡܘܗܝ ܣܿܓܝ̈ܐܐ ܠܥ̈ܠܡܝ ܥ̈ܠܡܐ ܐܡܝܢ܀ ܘܒܗܠܝܢ ܫܠܡ ܩܦܠܐܘܢ ܕܚܡܫܐ ܕܡܐܡܪܐ ܕܐܪܒܥܐ ܒܝܕ ܐܠܗܐ ܕܚܝܠ ܘܥܕܪ.

ܫܼܠܡ ܡܐܡܪܐ ܕܐܪܒܥܐ ܕܒܗ ܐܬܼܡܠܠ ܥܠ ܣܦܼܪܐ ܘܟܬܒܐ ܘܥܠ ܫܪܝܼܪܘܼܬ ܟܬܒܐ ܕܗܘܿܝܐ ܕܒܪܝܼܬܐ. ܘܥܠ ܒܪܝܼܬܗ ܕܥܿܠܡܐ ܗܿܢܐ ܕܐܝܟܢ ܗܘܼܬ݀܆ ܘܡܼܢ ܡܘܿܢ ܐܬܼܩܝܡ܆ ܘܐܦ ܥܠ ܥܿܠܡܐ ܕܪ̈ܘܼܚܢܐ ܘܛܟܼܣ̈ܝܗܘܢ. ܘܡܦܘܼܠܬܗ ܕܣܛܢܐ܆ ܘܥܠܼܬܐ ܕܒܪܝܼܬܗ ܕܒܪܢܫܐ܆ ܘܕܐܝܿܟܢܐ ܐܬܼܚܝܕܘ ܐܣܼܛܘܼܟ̈ܣܐ ܣܩܘܼܒ̈ܠܝܐ܆ ܘܗܘܼܬ݀ ܗܘܠܐ ܕܡܢܼܗܿ ܐܬܼܩܝܡ ܟܿܠ ܕܡܬܼܚܙܐ ܒܗܿܕܐ ܒܪܝܼܬܐ.



Page 185



ܬܘܼܒ ܟܿܬܒܝܼܢܢ ܡܐܡܪܐ ܕܚܿܡܫܐ ܥܠ ܬܘܼܩܢܐ ܕܥܿܠܡܐ ܗܿܢ ܘܡܛܟܣܘܼܬܗ ܘܫܘܼܚܠ̈ܦܐ ܣܿܓܝܼ̈ܐܐ ܕܒܗ܆ ܕܐܝܼܬ ܒܗ ܩܦ̈ܠܐܐ ܫܒܥܐ܆ ܩܦܠܐܘܢ ܩܕܡܝܐ ܥܡ ܐܠܗܐ ܕܡܚܟܡ܆ ܥܠ ܫܘܼܪܝ ܛܘܼܟܣܗܿ ܕܒܪܝܼܬܐ ܗܿܕܐ܆ ܘܥܠܗܿܝ ܕܐܝܿܟܢܐ ܐܬܼܒܪܝܼ ܢܘܼܗܪܐ܆ ܘܡܼܢ ܡܘܿܢ ܐܝܼܬܘܗܝ ܒܐܪܒܥܐ ܡܐܡܪ̈ܐ ܗܿܠܝܢ ܕܥܕܡܐ ܠܗܿܫܐ ܐܬܼܐܡܪܘ. ܐܬܼܡܠܠ ܒܗܘܢ ܥܠ ܟܿܠܗܝܢ ܐܝܠܝܢ ܕܡܬܼܒܥ̈ܝܢ ܠܒܪܢܫܐ ܡܠܝܼܠܐ ܡܒܪܟܒܐ ܠܡܼܕܥ. ܘܒܬܪ ܕܐܬܕܪܫ ܘܐܬܼܚܟܡ ܒܝܼܕܥܬܐ ܕܫܪܪܐ܆ ܘܐܫܼܬܪܪ ܘܗܝܡܢ ܡܼܢ ܟܝܿܢܐ ܘܡܼܢ ܢܣܝܿܢܐ܆ ܕܐܝܼܬ ܡܪܐ ܘܒܪܘܝܐ ܠܗܿܢܐ ܟܿܠ. ܘܗܘܼܝܘܼ ܡܕܒܪܢܐ ܘܝܨܘܼܦܐ ܘܡܿܨܐܼ ܟܿܠ. [ܘܕܐܝܟܢ ܐܬܒܪܝܘ ܘܐܬܬܩܢܘ ܥܠ̈ܡܐ.] ܘܡܛܠܡܢܐ ܐܬܼܒܪܝܼ ܒܪܢܫܐ܆ ܥܡ ܫܪ̈ܒܐ ܣܿܓܝ̈ܐܐ ܕܡܼܢ ܠܥܼܠ܆ ܕܓܡܪܝܢ ܠܐ̱ܢܫܐ ܒܝܼܕܥܬܐ ܘܣܘܼܟܠܐ ܘܒܗܝܡ̄ ܡܐܠܠܘܢ ܘܕܠܐ ܡܼܨܝܐ ܠܡܼܬܦܠܿܓܘ ܥܠ ܫܪܪܐ ܘܠܐ ܢܩܒܠܝܼܘܗܝ. ܘܕܟܿܠܗܝܢ ܗܿܠܝܢ ܡܼܢ ܬܐܘܪܝܐ ܟܝܿܢܝܿܬܐ. ܘܡܢܗ ܕܟܝܿܢܐ ܐܫܼܟܚܢܢ ܘܝܼܠܦܢܢ. ܘܒܗ ܐܝܼܬ ܡܡܠܠܘܼܬ ܐܠܗܘܼܬܐ ܟܡܐ ܕܡܼܨܝܐ ܕܢܕܥ ܘܢܕܪܟ ܥܒܝܼܕܐ ܠܥܒܘܿܕܐ. ܘܥܠ ܟ݀ܠܗܝܢ ܐܠܗ̈ܝܬܐ ܠܡܐܡܪ. ܘܡܼܢܗܘܢ ܝ݀ܠܦ ܐܢܫ ܕܡܘܢ ܐܝܼܬܘܗܝ ܟܝܿܢܢ ܘܡܼܢ ܡܘܢ. ܘܡܛܠ ܐܝܿܕܐ ܥܠܼܬܐ ܐܬܼܒܪܝܼܢܢ. ܘܡܬܼܕܪܫ ܐ̱ܢܫ ܒܐܠܗ̈ܝܬܐ ܘܐ̱ܢܫ̈ܝܬܐ ܘܒܝܕܥܬܐ ܕܪ̈ܘܼܚܢܐ ܘܕܐܝܟܢܝܘܬܗܘܢ ܡܠܝܼܠܐܝܼܬ ܘܚܟܝܼܡܐܝܬ. ܘܟܕ ܒܗܿܠܝܢ ܐܬܼܕܪܫ ܘܐܬܓܡܪ܆ ܘܐܬܼܢܩܦܘ ܪ̈ܓܫܘܗܝ ܪ̈ܘܼܚܢܝܐ܆ ܘܐܬܼܒܝܢ ܒܐܝܼܩܪܗ. ܘܐܣܼܬܿܟܠ ܛܟܼܣܐ ܕܚܐܪܘܼܬܗ ܘܫܠܝܼܛܘܼܬ ܒܝܿܬܗ ܘܡܠܝܼܠܘܼܬܗ. ܡܟܐ ܘܠܗܠ. ܢܫܼܡܥ ܘܢܼܣܬܿܟܠ. ܠܛܘܼܟܣܐ ܕܥܠܡܐ ܗܿܢܐ ܡܼܢ ܫܘܼܪܝܐ. ܕܐܟܢ ܐܬܬܩܢ ܘܐܬܛܟܣ ܡܼܢ ܒܿܪܘܝܐ ܚܟܝܼܡܐ. ܘܐܝܟܢ ܐܨܛܒܬ ܘܐܬܼܗܕܪ ܒܫܘܼܦܪ̈ܐ ܘܫܘܼܚܠ̈ܦܐ ܣܿܓܝ̈ܐܐ ܘܬܗܝܼܪ̈ܐ.. ܘܗܿܐ ܡܼܢ ܡܼܟܐ ܫܘܼܝܐ ܚܼܕܬܐ ܥ݀ܒܕܝܼܢܢܡܼܢ ܒܪܘܝܘܼܬ ܢܘܼܗܪܐ ܐܝܟ ܕܐܦ ܗܼܘ ܒܪܘܼܝܐ ܡܫܒܚܐ ܘܢܘܼܗܪܐ ܠܐ ܒܪܝܐ ܡܼܢ ܢܘܼܗܪܐ ܒܪܝܐ ܫܪܝ ܒܒܪܘܝܘܼܬܗ ܢܗܝܼܪܬܐ ܘܡܢܗܪܢܝܼܬܐ܆ ܗܿܘ ܡܢܗܪ ܥܿܠܡܐ ܒܢܘܼܗܪܗ ܦܐܝܐ ܘܫܒܝܼܚܐ. ܗܿܘ ܕܣܟ ܠܐ ܡܕܪܟ ܠܗ ܚܫܘܼܟܐ. ܟܕ ܐܡܿܪܝܢܢ ܗܿܟܢܐ. ܐܟܙܢܐ ܗܿܟܝܼܠ ܕܡܠܟܐ ܐ̱ܢܫ ܪܒܐ ܘܥܫܝܼܢܐ܆ ܕܐܝܬ ܠܗ ܒܪܐ ܝܼܚܝܼܕܝܐ ܪܚܝܼܡܐ ܒܪ ܡܠܟܘܼܬܐ. ܘܨܒܿܐ ܕܢܡܼܟܪܝܘ̄ ܘܢܥܼܒܕ ܠܗ ܚܠܘܼܠܐ ܪܒܐ ܘܡܼܫܬܘܼܬܐ. ܘܢܚܼܕܐ ܒܗ ܘܢܼܬܬܢܝܼܚ ܠܒܗ ܘܨܒܝܿܢܗ. ܒܗܿܝ ܕܡܣܟܐ ܕܢܗܼܘܐ ܝ݀ܪܬܐ ܕܡܠܟܘܼܬܗ ܘܕܩܢܝܿܢܗ ܣܿܓܝܼܐܐ. ܘܥܘܼܬܪܗ ܠܐ ܡܘܦܝܢܐ. ܩܕܡܐܝܼܬ ܡܿܢ ܩܕܡ ܡܥܬܕ ܘܡܛܝܒ ܠܗ ܗܿܠܝܢ ܕܚܿܫܚ̈ܢ ܠܚܠܘܼܠܐ ܘܠܡܙܡܢ̈ܢܐ ܘܠܚܬܢܐ ܩܝܛܘܼܢܐ ܫܒܝܼܚܐ. ܘܠܟܠܬܐ ܒܝܬ ܓܢܘܼܢ ܡܨܒܬܐ. ܘܡܬܩܢ ܒܬܐ ܪ̈ܘܝܼܚܐ ܘܛܪ̈ܝܼܩܠܝܼܢܐ ܪ̈ܡܐ ܘܗܕܝܼܪ̈ܐ. ܘܬܠܐ ܒܗܘܢ ܩܢܕ̈ܝܼܠܐ ܘܢܗܝܼܪ̈ܐ ܒܝܬ ܓܢܘܼܢܐ ܡܨܒܬܐ. ܘܡܬܩܢ ܒܬ̈ܐ ܪ̈ܘܝܼܚܐ ܘܛܪ̈ܝܼܩܠܝܼܢܐ ܪ̈ܡܐ ܘܗܕܝܼܪ̈ܐ. ܘܬܠܐ ܒܗܘܢ ܩܢܕ̈ܝܼܠܐ ܘܢܗܝܼܪ̈ܐ ܣܿܓܝ̈ܐܐ ܠܡܚܼܙܐ ܘܠܡܼܬܒܣܡܘ ܒܫܘܼܦܪ̈ܐ ܕܛܪ̈ܝܼܩܠܝܼܢܐ ܒܫܡ̈ܝ ܒܝܬܐ ܡܕܗܒ̈ܬܐ ܡܬܩܢܬ݀ ܒܐܘܼܡܢܘܼܬܐ



Page 186



ܚܟܝܼܡܬܐ. ܒܨܘܼܪ̈ܬܐ ܫܒܝܼܚ̈ܬܐ ܕܥܠ ܐܣ̈ܐ ܘܥܠ ܬܪ̈ܥܐ ܕܟܿܠ ܓܢܼܣܝܢ ܘܟܿܠ ܓܘܢ̈ܝܢ. ܒܣܬܪ̈ܐ ܘܟܠ̈ܝܼܠܐ ܘܫܝܪ̈ܝܐ ܕܡܬܝܼܚܝܢ ܒܕܪ̈ܬܐ ܘܒܟܠܕܘܟ ܒܦܪ̈ܣܐ ܘܛܦܝܼ̈ܬܐ (ܗ̄ ܥ̈ܠܐ) ܕܡܫ̈ܘܝܢ ܒܐܪ̈ܥܬܐ ܕܒ̈ܬܐ. ܘܒܚܫܚ̈ܬܐ ܕܡܼܐܟܠ̈ܬܐ ܕܟܿܠ ܙܢ̈ܝܢ ܘܕܟܿܠ ܐܕܫ̈ܝܢ. ܒܚܡܪ̈ܢܐ ܡܨܠ̈ܠܐ. ܘܫܪܟܐ ܕܫܩܼ̈ܝܐ ܗܢܝ̈ܐܐ ܘܡܦܨܚ̈ܢܐ. ܒܥܼܛܪ̈ܐ ܘܪ̈ܝܼܚܢܐ ܗܪ̈ܘܼܡܬܢܐ. ܡܒܣ̈ܡܝ ܪܓܼܫܐ ܕܣܘܩܐ. ܒܙ̈ܢܝ ܙܡܪ̈ܐ ܘܩܝܼܬܪ̈ܐ ܘܟܢܪ̈ܐ ܘܐܒ̈ܘܗܒܐ ܘܦܠ̈ܓܐ ܘܪ̈ܒܝܼܥܐ. ܒܙܗܪ̈ܐ ܘܦܩ̈ܚܐ ܘܗܒ̈ܒܐ ܘܟܿܠ ܓܘܢ̈ܝܢ ܕܘܪ̈ܕܐ ܘܫܘܫ̈ܢܐ. ܒܪ̈ܩܕܐ ܘܡܫܥ̈ܝܢܐ. ܘܫܪܟܐ ܕܡܣܝܡ̈ܣܐ ܘܐܪ̈ܟܝܣܛܐ܆ ܒܐܒܒ̈ܢܐ ܡܫܚܠ̈ܦܐ ܘܣܿܓܝ̈ܐܝܝ ܛܥܡ̈ܬܐ ܘܪ̈ܝܼܚܬܢܐ ܓܘܢ̈ܢܐ. ܒܡܫ̈ܡܫܢܐ ܘܡܕܝܠ̈ܢܐ ܘܢܚ̈ܬܘܡܐ ܘܡܝܓܪ̈ܣܐ ܘܫܪܟܐ ܕܡܢܝܼܚ̈ܢܐ ܒܪ̈ܟܘܼܒܐ ܡܨܒ̈ܬܐ ܘܡܪ̈ܟܒܬܐ ܫܒܝܼܚ̈ܬܐ ܠܛܥܘܼܢܬܐ ܕܚܫܚܬܐ ܘܡܠܝܚܢܘܼܬܐ ܕܪ̈ܟܒܐ ܒܬܫܒܘ̄ ܘܐܝܼܩܪܐ ܘܪܒܘܼܬܐ܆ ܥܡ ܫܪܟܐ ܕܚܫ̈ܚܬܐ ܘܣܘܼܢ̈ܩܢܐ ܕܡܼܬܒܥ̈ܝܢ ܘܚܿܫ̈ܚܢ ܠܚܬܢܐ ܘܠܟܠܬܐ ܘܠܙܡ̈ܝܼܢܐ ܘܩܪ̈ܝܐ. ܩܪ̈ܝܼܒܐ ܘܪ̈ܚܝܼܩܐ. ܘܡܐ ܕܐܬܩܢ ܘܛܝܒ ܗܿܠܝܢ ܟܿܠܗܝܢ܆ ܗܿܝܕܝܢ ܩܪܐ ܠܚܬܢܐ ܘܡܫܪܐ ܠܗ ܒܩܝܛܘܼܢܗ. ܘܠܟܠܬ ܡܥܠ ܠܓܢܘܼܢܗܿ. ܘܡܫܪܐ ܘܡܬܩܢ ܡܐܟ̈ܠܬܐ ܘܒܘܼܣ̈ܡܐ ܘܓܐܘ̈ܬܐ ܠܗܘܢ ܠܡܟܝܼܪ̈ܐ. ܘܐܦ ܠܟܿܠܗܘܿܢ ܚܕ̈ܘܓܐ ܘܡܙܡ̈ܢܢܐ. ܘܡܫܪܝܢ ܠܡܼܐܟܠ ܘܠܡܼܫܐ ܘܠܡܼܬܒܣܡܘܼ ܘܠܡܼܚܕܐ ܒܚܠܘܼܠܐ ܪܒܐ ܘܫܒܝܼܚܬܐ. ܘܡܐ ܕܥܡܼܕ ܝܘܡܐ܆ ܡܢܗܪ ܠܗܘܢ ܢܗܝܼܪ̈ܐ ܘܩܪ̈ܝܘܼܢܐ ܘܩܢܕܝܠ̈ܘܣ ܘܡܨܒܬ ܠܠܠܝܐ ܝܬܝܪ ܡܼܢ ܐܝܼܡܡܐ. ܘܟܕ ܨܒܿܝܢ ܕܢܬܼܦܪܓܘܢ܆ ܡܩܪܒ ܠܗܘܢ ܪ̈ܟܘܼܒܐ ܡܨܒ̈ܬܐ ܘܡܪ̈ܟܒܬܐ ܫܒܝܼܚܬܐ. ܘܡܼܢܗܘܢ ܪܟܒܝܢ ܠܡܙܕܝܚܘܼ ܘܠܡܼܬܦܪܓܝܘܼ. ܘܡܢܼܗܘܢ ܡܛܥܢܝܼܢ ܡܐܟ̈ܠܬܐ ܘܚܫ̈ܚܬܐ ܠܣܘܼܢܩ̈ܢܝܗܘܢ ܘܠܢܝܿܚ̈ܬܗܘܢ. ܗܿܟܢܐ ܗܿܘ ܐܒܐ ܛܒܿܐ ܘܡܠܟܐ ܡܫܒܚܐ ܘܡܪܐ ܒܣܝܼܡܐ. ܟܕ ܨܒܼܐ ܕܢܒܼܝܼܘܗܝ ܠܚܬܢܐ ܫܒܝܼܚܐ ܒܪܐܢܫܐ ܘܠܡܟܝܼܪܬܗ ܟܠܬܐ ܒܪܬ ܙܘܓܗ. ܘܕܢܥܼܒܕ ܠܗ ܚܠܘܼܠܐ ܪܒܐ ܒܥܿܠܡܐ ܗܢܐ ܘܕܢܗܼܘܐ ܝܿܪܘܼܬܐ ܕܡܠܟܘܼܬܗ ܫܡܝܿܢܝܬܐ ܘܕܥܘܼܬܪܗ ܣܿܓܝܼܐܐ ܘܠܐ ܡܘܦܝܢܐ. ܘܗܼ، ܒܪܐܢܫܐ ܢܗܼܘܐ ܠܗ ܠܒܪܐ. ܘܐܠܗܐ ܢܗܼܘܐ ܠܗ ܠܐܒܐ܆ ܩܕܡ ܐܬܩܢ ܘܛܝܒ ܠܗ ܩܝܛܘܢܐ ܘܒܝܬ ܓܢܘܼܢܐ ܡܫܒܚܐ. ܘܒܝܬ ܡܥܡܪܐ ܫܒܝܼܚܐ ܘܫܦܝܼܪܐ ܕܐܝܼܬܘܗܝ ܗܢ ܥܿܠܡܐ ܕܬܕܡܘܼܪܬܐ ܕܡܿܠܐܼ ܟܿܠ ܫܘܼܚܠ̈ܦܝܢ. ܘܡܬܼܚ ܠܗ ܗܕܐ ܝܪܝܥܬܐ ܫܒܝܼܚܬܐ. ܘܒܢܼܐ ܠܗ ܗܕܐ ܩܘܼܒܬܐ ܪܡܿܬܐ ܘܡܠܟܿܝܬܐ. ܘܬܠܼܐ ܒܗܿ ܐܝܟ ܩܢܕ̈ܝܼܠܐ ܠܟܘܟ̈ܒܐ ܡܨܡ̈ܚܝ ܢܘܼܗܪܐ. ܘܣܼܡ ܠܗ ܥܠ ܡܢܪܬ݀ ܡܘܙܠܬܐ ܠܬܪܝܢ ܢܗܝܼܪ̈ܐ ܪܘܪ̈ܒܐ ܫܡܼܫܐ ܘܣܗܪܐ. ܘܐܫܒܼ ܠܗ ܗܿܢܐ ܐܐܪ ܒܣܝܼܡܐ ܠܢܫܡܬ݀ ܣܘܩܗ. ܘܡܼܛܪ̈ܐ ܘܛܐ̈ܠܐ ܘܪ̈ܣܝܼܣܐ ܠܦܘܼܝܓܗ. ܘܠܡܫܩܝܘܿ ܦܪܼܕܝܣܘܗܝ ܘܚܩ̈ܠܬܗ ܘܐܦܼܪܚ ܒܐܐܪ ܠܥܘܦܐ ܘܛܝܪܐ ܘܣܿܓܝܼ ܓܢܼܣ̈ܐ ܘܡܦܼܬܟ ܓܘܢ̈ܢܐ ܠܦܨܝܼܚܘܼܬܗ ܘܕܢܙܡܪ ܘܢܢܿܨܪ ܒܠ̈ܥܼܙܐ



Page 187



ܘܩܝܼܢ̈ܬܐ ܩܕܡܘ̄ ܠܒܘܼܝܐܗ. ܘܪܩܼܥ ܐܪܥ ܬܚܘܼܬܘܗܝ ܠܢܝܿܚܬܗ. ܘܫܬܼܠ ܒܗܿ ܓܢ̈ܐ ܘܦܪ̈ܕܝܣܐ ܕܟܿܠ ܐܒܒ̈ܢܐ ܘܦܩ̈ܚܐ ܘܘܪ̈ܕܐ ܘܫܘܼܫ̈ܢܐ ܠܒܘܼܣܡܗ. ܘܥܒܼܕ ܠܗ ܪ̈ܟܫܐ ܘܣܘܼܣܘ̈ܬܐ ܪ̈ܡܐ ܘܫܒܝܼܚ̈ܐ ܫܒܝܼܚ̈ܝ ܩܘܡ̈ܬܐ ܠܪܟܘܼܒܗ ܘܠܡܼܙܕܝܚܢܘܼܬܗ. ܘܓܡ̈ܠܐ ܘܟܘܼܕ̈ܢܘܬܐ ܘܚܡܪ̈ܐ ܠܛܥܘܢܬܗ. ܘܥܢ̈ܐ ܕܥܪ̈ܒܐ ܘܐܡܼܪ̈ܐ ܘܓܕ̈ܝܐ ܠܡܦܛܡܘܼܬܗ. ܘܬܘܪ̈ܐ ܘܐܝܙܒܪ̈ܟܐ ܗ̄ ܓܿܡܘܫ̈ܐ ܕܢܼܨܪܘܢ ܘܢܦܼܬܚܘܢ ܐܪܥܐ ܠܦܘܼܠܚܢܗ. ܘܚܝܘܼܬܐ ܕܒܛܘܼܪ̈ܐ ܠܡܪܩܕܘ ܩܕܡܘ̄ ܘܡܕܝܨܘܼܬܗ. ܘܝܡܐ ܐܟܚܕܐ ܘܝܒܫܐ ܠܡܫܬܥܒܕܘ ܠܗ ܠܒܪܢܫܐ. ܘܠܡܩܪܒܘ ܠܗ ܕܫ̈ܢܐ. ܘܠܡܣܩܘܼ ܠܗ ܡܕ̈ܐܬܐ. ܘܗܿܝܕܝܢ ܒܪܐ ܘܐܬܼܩܢܗ ܠܒܪܢܫܐ ܚܝܠܐ ܡܠܝܼܠܐ ܡܪܟܒܐ ܐܣܪܗܐ ܕܡܣܝ̈ܟܢ ܒܗ ܟܿܠܗܝܢ ܒܪ̈ܝܬܐ ܒܨܠܡܗ ܘܒܕܡܘܼܬܗ. ܒܗܿܢܐ ܢܝܼܫܐ ܒܪܝܗܝ ܐܠܗܐ ܩܕܡܐܝܼܬ ܠܥܿܠܡܐ ܘܨܒܬܗ ܘܗܕܪܗ. ܘܡܼܠܐ ܘܐܣܢ ܒܗ ܛܿܠ ܛܘܼܒ̈ܝܢ ܘܟܿܠ ܫܘܼܚܠ̈ܦܝܢ ܘܗܿܝܕܝܢ ܒܪܝܗܝ ܠܒܪܢܫܐ ܒܨܠܡ ܪܒܘܼܬܗ. ܒܚܪܬܐ ܕܟܿܠܗܝܢ ܒܪ̈ܝܬܗ ܐܝܟ ܚܬܼܢܐ ܫܒܝܼܚܬܐ ܘܒܪܐ ܪܚܝܼܡܐ. ܘܒܪ ܡܠܟܘܼـܐ ܡܪܢ݀ܝܬܐ. ܘܝܿܪܬܐ ܕܟܿܠܗܘܿܢ ܓܙ̈ܐ ܘܣܝܼܡ̈ܬܐ. ܘܐܩܝܼܡܗ ܐܝܟ ܡܪܐ ܘܫܠܝܼܛܐ ܘܒܪ ܚܐܪ̈ܐ ܘܡܥܠܝܐ. ܘܐܓܥܼܠ ܒܐܝܼܕ̈ܘܗܝ ܟ݀ܠܗܝܢ ܒܪ̈ܝܬܐ ܡܼܬܚܙܝܢ̈ܝܬܐ ܘܣܼܡ ܒܟܝܿܢܗ ܗܘܢܐ ܘܣܘܼܟܿܠܐ ܘܚܟܼܡܬܐ ܘܝܼܕܥܬܐ ܠܡܼܕܥ ܟܣ̈ܝܬܐ ܘܠܡܼܓܠܐ ܣܬܝܼܪ̈ܬܐ. ܘܠܣܬܿܟܠܘܼ ܪ̈ܘܼܚܢܝܬܐ. ܘܕܒܬܪ ܙܒܢܐ ܢܥܒܼܕ ܠܗ ܚܘܼܕܬܐ. ܘܬܘܼܒ ܢܘܣܦ ܠܗ ܟܿܠܡܐ ܪܒܐ ܫܒܝܼܚܐ܆ ܘܡܩܘܝܢܐ ܘܠܐ ܥܒܘܪܐ. ܘܢܗܼܘܐ ܝܪܘܼܬܐ ܕܡܠܟܘܼܬܐ ܥ݀ܠܡܝܼܢ݀ܝܬܐ܀ ܘܟܕ ܪܿܡܐܼ ܗܘܼܐ ܫܠܝܼܐ ܪܒܐ ܘܫܬܼܩܐ ܥܠ ܚܝܠ̈ܘܬܐ ܟܿܠܗܘܿܢ ܕܫܡ̈ܝܢܐ. ܘܐܝܼܬܝܗܘܢ ܒܩܢܼܛܐ ܘܕܚܠܼܛܐ ܪܒܬܐ ܡܼܢ ܥܕܢ ܡܦܘܼܠܬܗ ܪܒܬܐ ܕܣܛܢܐ. ܘܟܕ ܫܿܠܝܢܼ ܗܘܼܘ ܬܘܼܒ ܐܦ ܫܟܘܼܬܝܢ ܐܣܛܘܼܟ̈ܣܐ ܒܚܒܝܼܟܘܬܗܘܢ. ܟܕ ܝܿܬܗܿ ܕܐܪܥܐ ܐܝܼܬܝܗܿ ܗܘܼܬ݀ ܬܘܗ ܘܒܘܗ. ܘܚܫܘܼܟܐ ܥܠ ܐܦ̈ܝ ܬܗܘܼܡܐ ܕܗܘܿܠܐ ܠܐ ܡܬܩܢܬܐ܆ ܟܕ ܪܘܼܚܗ ܚܝܬܐ ܘܡܚܝܢܝܼܬܐ ܕܐܠܗܐ ܡܪܚܦܐ ܗܘܼܬ݀ ܥܠ ܐܦ̈ܝ ܡܝ̈ܐ. ܘܗܿܐ ܡܼܢܫܝܠ ܢܦܼܩ ܦܘܼܩܕܢܐ ܘܪܡܼܙܐ ܡܪܐܝܢܝܐ ܡܼܢ ܐܝܼܬܘܼܬܐ. ܘܐܡܼܪ ܐܠܗܐ ܢܗܼܘܐ ܢܘܼܗܪܐ. ܘܥܡܗ ܕܪܡܼܙܐ ܐܝܟ ܒܪܩܐ ܩܠܝܼܠܐ ܗܘܼܐ ܢܘܼܗܪܐ. ܘܢܗܪܼܬܐ ܗܘܿܠܐ ܗܿܝ ܚܒܝܼܟܬ݀ ܐܣܛܘܼܟ̈ܣܐ ܘܬܘܗ ܘܒܘܗ ܣܝܼܡܬ݀ ܒܟܝܿܢܐ ܚܼܫܘܼܟܐ. ܗܿܟܢܐܐܕܫܐ ܩܕܡܝܐ ܕܐܘܣܝܐ ܕܒܪܝܼܬܐ ܘܫܘܼܪܝ ܬܘܼܩܢܐ ܕܒܪܝܼܬܐ. ܘܫܦܝܼܪ ܗܘܼܐ ܠܗ ܠܗܿܘ ܢܘܼܗܪܐ ܡܬܘܼܡܝܐ ܘܐܣܝܝܐ܆ ܕܡܼܢ ܢܘܼܗܪܐ ܢܫܪܐ ܒܬܘܼܩܢ ܒܪ̈ܝܬܐ. ܚܫܘܼܟܐ ܕܝܢ ܒܫܪܪܐ ܕܩܕܝܼܡ ܗܘܼܐ ܠܒܪܝܼܬܗ ܕܢܘܼܗܪܐ. ܐܠܐ ܒܪܡ ܗܿܘ ܚܫܘܼܟܐ ܠܘ ܡܕܡ ܗܘܼܐ. ܢܘܼܗܪܐ ܕܝܢ ܡܕܡ ܐܝܼܬܘ̄ ܘܐܬܼܒܪܝܼ ܒܡܼܠܬ݀ ܐܠܗܐ. ܚܫܘܼܟܐ ܕܝܢ ܠܐ ܡܕܡ ܐܝܼܬܘܗܝ. ܐܦܠܐ ܒܪܝܼܬܐ. ܐܦܠܐ ܐܝܼܬܘܼܬܐ. ܐܠܐ ܓܠܝܼܙܘܼܬܐ. ܐܝܟ ܕܘܼܟܬܐ ܣܦܝܼܩܬܐ ܕܠܝܬ ܒܗܿ ܡܕܡ ܣܟ. ܗܿܝ ܣܦܝܼܩܘܼܬܐ ܓܠܝܼܙܘܼܬܐ ܐܝܼܬܝܗܿ ܘܠܘ ܡܕܡ. ܡܕܝܢ ܐܝܠܝܢ ܕܡܩܕܡܝܢ ܠܚܫܘܼܟܐ ܡܼܢ ܢܘܼܗܪܐ. ܢܣܼܬܟܠܘܢ ܘܢܬܼܒܝܢܘܢ܆ ܒܐܝܿܢܐ ܙܢܐ ܘܢܝܼܫܐ ܢܕܥܘܼܢܝܗܝ. ܘܠܘ ܚܒܪ̈ܐ



Page 188



ܘܫܘ̈ܝܼܝܼ ܒܡܠܼـܐ ܘܟܝܿܢܐ ܐܝܼܬܝܗܘܢ ܢܘܼܗܪܐ ܘܚܫܘܼܟܐ. ܘܠܘ ܐܝܟ ܡܕܡ ܕܩܕܝܼܡ ܠܡܕܡ ܐܚܪܢܐ. ܐܠܐ ܐܝܟ ܠܐ ܡܕܡ ܩܕܡ ܡܕܡ. ܘܗܿܢܐ ܡܼܕܡ܆ ܚܕܬ ܘܩܕܡܝܐ ܡܼـܬܐܡܪ ܘܠܘ ܐܚܪܢܐ. ܡܛܠ ܕܫܡܐ ܕܐ̱ܚܪܝܢܐ܆ ܐܝܟ ܡܕܡ ܒܪܬ ܡܕܡ ܡܬܼܐܡܪ. ܕܫܿܘܼܐ ܠܗ ܒܡܠܼܬܐ܆ ܢܘܼܗܪܐ ܕܝܢ ܡܕܡ ܩܕܡܝܐ ܐܝܼܬܘ̄ ܕܠܐ ܩܕܝܼܡ ܗܘܼܐ ܠܗ ܡܕܡ ܐ̱ܚܪܢܐ. ܡܕܝܢ ܚܫܘܼܟܐ ܣܟ ܠܝܬܘܗܝ ܘܠܐ ܡܬܼܐܡܪ ܡܼܕܡ. ܐܠܐ ܓܠܝܼܙܘܼܬܐ ܕܡܼܢ ܡܼܕܡ. ܡܕܝܢ ܐܫܬܿܪܪܬ݀ ܕܢܘܼܗܪܐ ܩܕܝܼܡ ܒܒܪܘܿܝܘܼܬܐ ܕܗܿܢܐ ܥܿܠܡܐ ܠܟܿܠܗܝܢ ܒܪ̈ܝܬܐ ܡܬܼܚܙܝܢ̈ܝܬܐ. ܘܐܢ ܬܐܡܪ ܕܗܐ ܗܼܝ ܗܘܿܠܐ ܐܘܟܝܼܬ ܝ݀ܬ ܐܪܥܐ܆ ܩܕܝܼܡܐ ܗܘܼܬ݀ ܡܼܢ ܢܘܼܗܪܐ ܗܿܢܐ ܒܗܿܝ ܕܥܡ ܝ݀ܬ ܫܡܿܝܐ ܐܘܟܝܼܬ ܒܪܝܼܬܐ ܕܪ̈ܘܼܚܢܐ ܐܬܼܒܪܝܬ܆ ܘܐܡܿܪܝܢܢ ܠܘܬ ܗܿܢܐ ܦܘܼܫܟܐ. ܕܟܿܠܗ ܟܝܿܢܐ ܕܒܪ̈ܝܬܐ ܒܚܕ ܪܦܦܐ ܐܬܒܪܝܼ ܘܗܘܼܐ. ܟܕ ܒܼܪܐ ܐܠܗܐ [ܒܪܝܫܝܬ ܝܬ ܫܡܝܐ ܘܝܬ ܐܪܥܐ. ܬܘܒ ܡܕܡ ܚܕܬ ܣܟ ܠܐ ܗܘܐ. ܠܝܬܘܗܝ ܐܠܗܐ] ܠܐ ܡܫܠܝܐ. ܘܠܐ ܣܟ ܚܣܝܼܪ ܒܟܝܿܢܗ ܡܕܡ. ܐܦܠܐ ܐܝܼܬ ܒܟܝܿܢܗ ܣܘܠܘܓܝܣܡܘܣ ܐܘܿ ܚܘܼܫܒܐ ܐ̱ܚܪܢܐ ܣܟ. ܐܠܐ ܚܕ ܗܼܘ ܚܘܼܫܒܗ ܘܝܕܥܬܗ ܓܡܝܼܪܬܐ ܘܡܫܡܠܝܬܐ ܘܚܿܟܡܬ݀ ܟܿܠ ܡܕܡ ܩܕܡ ܕܢܗܼܘܐ. ܟܠܡܕܡ ܕܥܬܝܕ ܗܘܼܐ ܕܢܒܼܪܐ. ܒܗ ܒܫܘܼܪܝܐ ܒܚܕ ܪܦܦܐ ܒܪܝܗܝ ܒܪܝܼܫܝܼܬ ܐܝܟ ܕܐܡܼܪ ܟܬܒܐ ܩܕܝܼܫܐ. ܕܒܪܝܫܝܼܬ ܒܪܐ ܐܠܐܗ ܝ݀ܬ ܫܡܿܝܐ ܘܝ݀ܬ ܐܪܥܐ. ܘܟܿܠܗܘܿܢ ܛܟܼ̈ܣܐ ܕܚܝܠ̈ܘܬܐ ܪ̈ܘܼܚܢܝܐ܆ ܒܝܿܬ ܫܡܝܐ ܐܬܼܥܒܕܘ ܘܐܬܼܬܩܢܘ. ܘܟܿܠܗ ܟܝܿܢܐ ܕܒܢܝ̈ܢܫܐ ܘܫܪܟܐ ܕܚܝ̈ܘܬܐ ܘܕܟܿܠܗܝܢ ܡܬܼܚܙ̈ܝܢܝܬܐ܆ ܒܝܿܬ ܐܪܥܐ ܣܝܼܡ ܗܘܼܐ ܒܗܘܿܠܐ ܗܿܝ ܚܒܝܼܟܬ݀ ܡܼܢ ܐܣܛܘܼܟ̈ܣܐ. ܘܗܿܟܢܐ ܦܫܼܘ ܗܿܠܝܢ ܡܬܼܚ̈ܐ ܣܿܓܝ̈ܐܐ ܕܐܠܗܐ ܠܚܘܼܕ ܝ݀ܕܥ. ܟܕ ܨܒܼܐ ܕܢܬܩܢ ܘܢܛܟܣ ܠܗܿܢܐ ܥ݀ܠܡܐ. ܡܼܢܗܿ ܡܼܢ ܗܿܝ ܗ݀ܘܠܐ ܢܣܼܒ ܘܥܒܼܕ ܘܬܩܢ ܟ݀ܠܗܝܢ ܒܪ̈ܝܬܐ ܡܬܼܚܙܝܢ̈ܝܬܐ ܐܝܟ ܐܘܡܢܐ ܕܦܚܪܐ ܕܢ݀ܣܒ ܡܼܢ ܓܒܝܼܠܬܐ ܕܩܕܝܼܡܐ ܓܒܝܼܠܐ ܘܚܡܝܼܥܐ. ܘܡܬܩܢ ܡ̈ܐܢܐ ܣܿܓܝ̈ܐܐ ܠܚܫ̈ܚܬܐ. ܘܐܦ ܗܼܘ ܗܿܢܐ ܢܘܼܗܪܐ ܒܪܝܐ ܘܗܘܼܠܢܝܐ܆ ܒܟܝܿܢܐ ܕܢܘܼܪܐ ܟܿܣܐܼ ܗܘܼܐ ܘܛܿܫܐܼ ܒܗܘܢ ܒܐܣܛܘܼܟ̈ܣܐ. ܘܟܕ ܦܩܼܕ ܐܠܗܐ ܕܢܗܼܘܐ ܢܘܼܗܪܐ ܒܪܝܐ ܘܗܘܼܠܢܝܐ܆ ܒܟܝܿܢܐ ܕܢܘܼܪܐ ܟܿܣܐܼ ܗܘܼܐ ܘܛܿܫܐܼ ܒܗܘܢ ܒܐܣܛܘܼܟ̈ܣܐ. ܘܟܕ ܦܩܼܕ ܐܠܗܐ ܕܢܗܼܘܐ ܢܘܼܗܪܐ܆ ܚܘܝ ܢܘܼܗܪܐ ܢܦܫܗ ܘܢܗܼܘ ܐܣܛܘܼܟ̈ܣܐ ܡܼܢ ܟܝܢ ܢܘܼܪܐ ܕܟܿܣܐܼ ܗܘܼܐ ܒܗܘܿܢ. ܗܿܫܐ ܩܕܡܐܝܼܬ ܐܬܝܕܥܬܿ ܕܢܘܼܗܪܐ ܗܿܢܐ ܐܬܼܒܪܝ܆ ܐܦܢ ܒܬܪ ܓܒܝܼܠܬܐ ܕܗܘܿܠܐ ܐܝܼܬܝܗܿ ܡܠܼܬܐ ܕܐܬܼܒܪܝܼ ܟܕ ܐܡܿܪ ܐܠܗܐ ܕܢܗܼܘܐ ܢܘܼܗܪܐ ܗܿܢܐ ܐܬܼܒܪܝ܆ ܐܦܢ ܒܬܪ ܓܒܝܼܠܬܐ ܕܗܘܿܠܐ ܐܝܼܬܝܗܿ ܡܠܼܬܐ ܕܐܬܼܒܪܝܼ ܟܕ ܐܡܿܪ ܐܠܗܐ ܕܢܗܼܘܐ ܢܘܼܗܪܐ ܘܗܘܼܐ ܢܘܼܗܪܐ. ܐܠܐ ܥܡܗܿ ܕܗ݀ܘܠܐ ܩܕܡ ܐܬܼܒܪܝ ܒܟܝܿܢܐ ܕܢܘܼܪܐ܆ ܕܐܝܼܬܘܗܝ ܚܕ ܡܼܢ ܐܣܛܘܼܟ̈ܣܐ ܕܗ݀ܘܠܐ. ܐܠܐ ܒܪܡ ܡܼܠܬܐ ܕܥܠ ܗܿܢ ܥ݀ܠܡܐ ܘܬܘܼܩܢܗ ܐܘܟܝܼـ ܛܘܼܟܣܗ ܐܝܼܬܝܗܿ. ܘܗܿܢܐ ܫܪܒܐ ܕܬܘܼܩܢ ܒܪ̈ܝܬܐ ܐܝܼܬܘܗܝ ܐܘܟܝܼـ ܛܘܼܟܣܐ ܕܗܘ̈ܝܐ ܡܬܼܩܪܐ. ܒܪܝܼܬܐ ܕܝܢ ܟܿܠܗ ܒܚܕܐ ܡܠܼܬܐ ܐܬܼܒܪܝܬ݀ ܘܐܣܬܿܝܟܬ݀ ܐܝܟ ܕܐܡܼܪ ܟܬܒܐ ܩܕ̄ ܒܪܝܼܫܬ ܒܼܪܐ ܐܠܗܐ ܝܿܬ ܫܡܿܝܐ ܘܝܿܬ ܐܪܥܐ. ܘܒܗܿܢܐ ܦܬܓܡܐ ܚܒܼܫ ܟܿܠܗܝܢ



Page 189



ܕܒܫܡܝܐ ܕܡܠܐܟ̈ܐ ܘܟܿܠܗܝܢ ܕܒܐܪܥܐ ܕܒܢܝ̈ܢܫܐ. ܟܕ ܕܝܢ ܨܒܼܐ ܒܪܘܼܝܐ ܕܢܛܟܣ ܗܿܢܐ ܥ݀ܠܡܐ ܡܼܬܚܙܝܢܐ ܘܢܬܩܢ ܗܘ̈ܝܐ ܕܒܗ ܡܼܢܗܿ ܕܓܒܝܼܠܬܐ ܕܩܕܝܼܡܐ ܗܘܼܬ݀ ܕܐܝܼܬܝܗܿ ܗܘܿܠܐ ܐܘܟܝܼܬ ܝܿܬ ܐܪܥܐ. ܢܣܼܒ ܐܪܕܝܼܟܠܐ ܚܟܝܼܡܐ ܘܪܒ ܢܓܪ̈ܐ ܘܪܫ ܐܘܼܡ̈ܢܐ. ܘܫܪܝܼ ܕܢܬܩܢ ܗܘ̈ܝ. ܘܢܛܟܣ ܥܿܠܡܐ. ܘܫܘܼܪܝ ܕܟܿܠܗܝܢ ܥܒܼܕ ܘܐܬܩܢ ܠܢܘܼܗܪܐ. ܠܟܝܿܢܐ ܕܢܘܼܗܪܐ ܦܩܼܕ ܘܐܢܼܗܪ ܠܐܣܛܘܼܟ̈ܣܐ. ܘܥܠܗܿܝ ܡܼܬܐܡܪ ܢܘܼܗܪܐ ܩܕܝܼܡ ܒܒܪ̈ܝܬܐ ܕܬܘܼܩܢܗ ܕܗܢ ܥܿܠܡܐ. ܘܫܪܝܼܪܐ ܘܚܬܝܼܬܐ. ܘܢܘܼܗܪܐ ܐܝܼܬܘܗܝ ܘܡܼـܐܡܪ ܡܕܡ. ܚܫܘܼܟܐ ܕܝܢ ܠܐ ܟܿܠ ܟ݀ܠܗ. ܠܐ ܐܝܼܬܘܗܝ ܘܠܐ ܡܬܼܐܡܪ. ܐܠܐ ܐܝܟ ܕܐܡܼܪܢܢ ܓܠܝܙܘܼܬܐ ܕܡܼܢ ܢܘܼܗܪܐ ܐܝܬܘ̄. ܘܠܝܬ ܠܗ ܝܬܐ ܘܠܐ ܘܢܘܼܡܐ. ܒܗܿܝ ܕܠܐ ܐܡܼܪ ܐܠܗܐ ܕܢܗܼܘܐ ܚܫܘܼܟܐ. [ܘܗܘܼܐ ܚܫܘܟܐ.] ܐܝܟ ܕܐܡܼܪ ܕܢܗܼܘܐ ܢܘܼܗܪܐ ܘܗܼܘܐ ܢܘܼܗܪܐ. ܘܥܠ ܗܿܝ ܐܝܼܬ ܠܗ ܠܢܘܼܗܪܐ ܐܝܼܬܘܼܬܐ ܘܩܢܘܼܡܐ. ܐܟܡܐ ܕܐܦ ܛܒܿܬܐ ܘܫܪܪܐ ܐܝܼܬܝܗܘܢ. ܘܐܝܼـ ܠܗܘܢ ܡܠܼܬܐ ܘܐܝܼܬܘܼܬܐ ܘܟܝܿܢܐ ܘܩܢܘܡܐ. ܒܝܼܫܬܐ ܕܝܢ ܘܠܐ ܟܿܠ ܟܿܠܗ. ܠܝܬ ܠܗܿ ܡܠܼـܐ ܘܠܐ ܐܝܼܬܘܼܬܐ ܘܠܐ ܟܝܿܢܐ ܘܠܐ ܩܢܘܼܡܐ. ܐܠܐ ܥ݀ܠܘܿܠܬܐ ܗܿܝ ܒܓܠܝܼܙܘܼܬܐ ܕܡܼܢ ܛܒܿܬܐ. ܗܿܝܕܝܢ ܩܢܝܐ ܝܿܬܐ ܐܝܟ ܕܐܦ ܚܫܘܼܟܐ ܒܓܠܝܼܙܘܼܬܐ ܕܢܘܼܗܪܐ ܡܬܼܐܡܪ ܘܡܬܼܝܕܥ ܒܗܿܝ ܕܐܬܓܢܝܼ ܢܘܼܗܪܐ. ܘܐܠܐ ܠܝܬܘܗܝ ܘܠܐ ܡܼܬܐܡܪ. ܡܕܝܢ ܐܫܼܬܪܪܬ݀ ܕܠܝܬ ܒܟܝܿܢܐ ܒܝܼܫܬܐ ܐܦܠܐ ܚܫܘܼܟܐ. ܘܢܘܼܗܪܐ ܩܕܝܼܡ ܒܒܿܪܘܝܘܼܬܢ ܕܗܢ ܥ݀ܠܡܐ. ܘܗܿܝ ܕܚܢܢ ܡܼܢ ܪܡܫܐ ܩܿܕܡܝܢܢ ܡܩܒܠܝܼܢܢ ܠܝܘܡܐ ܕܢ݀ܓܗ. ܫܦܝܪ ܥ݀ܒܕܝܼܢܢ. ܘܗܕܐ ܚܬܝܼܬܐ ܘܫܪܝܼܪܐ. ܘܥܠ ܗܿܠܝܢ ܬܘܼܒ ܡܢܗܪܝܼܢܢ ܘܡܫܪܪܝܼܢܢ ܐܡܼܬܝ ܕܡܿܛܐ ܥܕܢܗܝܢ. ܘܐܡܼܪ ܠܡ ܐܠܗܐ ܢܗܼܘܐ ܢܘܼܗܪܐ ܘܗܘܼܐ ܢܘܼܗܪܐ. ܘܚܼܙܐ ܐܠܗܐ ܠܢܘܼܗܪܐ ܕܫܦܝܼܪ. ܘܦܪܫ ܐܠܗܐ ܒܝܬ ܢܘܼܗܪܐ ܠܚܫܘܼܟܐ. ܗܿܝ ܕܦܪܼܫ ܗܕܐ ܗܿܝ܆ ܕܟܕ ܡܼܬܚܙܐ ܢܘܼܗܪܐ ܠܝܬ ܚܫܘܼܟܐ. ܘܟܕ ܡܬܓܠܙܐ ܕܘܼܟܬܐ ܡܼܢ ܢܘܼܗܪܐ. ܡܬܐܡܪܐ ܚܼܫܘܼܟܐ. ܘܩܼܪܐ ܐܠܗܐ ܠܢܘܼܗܪܐ ܐܝܼܡܡܐ. ܘܠܚܫܘܼܟܐ ܩܼܪܐ ܠܠܝܐ. ܘܡܬܼܚܐ ܟܿܠܗ ܕܐܝܼܡܡܐ ܘܡܬܼܚܐ ܟܿܠܗ ܕܡܬܓܠܙܢܘܼܬܗ ܕܢܘܼܗܪܐ ܕܐܬܩܪܝܼ ܠܠܝܐ܆ ܐܬܩܪܝܼ ܚܕ ܝܘܡܐ. ܗܿܫܐ ܐܣܼܬܿܟ̱ܠ. ܘܐܬܼܒܝܢ ܒܛܟܼܣܐ ܫܒܝܼܚܐ ܕܒܪܐ ܒܿܪܘܼܝܐ ܚܟܝܼܡܐ ܘܡܢܗܪ ܥܠ̈ܡܐ ܕܡܼܢ ܢܘܼܗܪܐ ܫܪܝܼ ܒܬܘܼܩܢ ܒܪܝܼܬܐ ܗܕܐ. ܘܠܢܘܼܗܪܐ ܗܿܢܐ ܡܼܢ ܐܣܛܘܼܟܣܐ ܕܢܘܼܪܐ ܬܩܢܗ. ܡܛ݀ܠ ܕܐܝܟ ܕܐܡܼܪܢܢ ܕܟܿܠܗܝܢ ܒܪ̈ܝܬܐ ܕܒܥ݀ܠܡܐ ܗܿܢܐ ܡܼܢ ܗܘܿܠܐ ܕܩܕܝܼܡܐ ܗܘܼܬ݀ ܒܪܝܐ ܥܒܼܕ ܘܐܬܩܢ ܐܢܝܢ. ܒܗܿܝ ܕܟܝܿܢܐ ܘܐܝܿܬܐ ܕܟ݀ܠܗܝܢ ܕܒܫܡܿܝܐ ܕܒܪ̈ܘܼܚܢܐ ܘܒܐܪܥܐ ܕܓܘܫ̈ܡܢܐ܆ ܒܚܕ ܪܦܦܐ ܒܼܪܐ ܐܢܝܢ ܐܝܟ ܝ݀ܕܥ ܟܿܠ ܡܼܢ ܫܘܼܪܝܐ. ܒܗܿܝ ܡܠܼܬܐ ܕܐܡܼܪ ܟܬܒܐ ܩܕ̄ ܕܒܪܫܝܼܬ ܒܼܪܐ ܐܠܗܐ ܝ݀ܬ ܫܡܝܐ ܘܝ݀ܬ ܐܪܥܐ. ܒܗܿܢܐ ܦܬܓܡܐ ܣܝܟ ܟ݀ܠܗܝܢ ܒܪ̈ܝܬܐ ܕܒܪܐ ܐܠܗܐ. ܘܝܿܬ ܫܡܝܐ ܡܿܢ ܐܝܼܬܝܗܿ ܟܿܠܗܘܢ ܚܝܠ̈ܘܬܐ ܕܪ̈ܘܼܚܢܐ. ܘܝܿܬ ܐܪܥܐ ܗܘܿܠܐ ܕܡܼܢ ܐܪܒܥܐ ܐܣܛܘܼܟ̈ܣܐ ܕܡܩܕܡܐ ܗܘܼܬ݀ ܒܪܝܐ ܘܣܝܼܡܐ ܐܝܟ ܓܒܝܼܠܬܐ ܕܚܿܡܥܐ. ܘܗܿܫܐ ܫܪܝ ܐܘܡܢܐ ܡܗܝܼܪܐ ܕܢܬܼܩܢ ܡܢܗܿ ܡܐܢ̈ܐ ܠܚܫܿܚܬܐ



Page 190



ܕܩܘܼܝܡܗ ܕܗܢ ܥ݀ܠܡܐ. ܘܗܿܫܐ ܡܿܢ ܒܪܐ ܢܘܼܗܪܐ ܡܼܢ ܐܣܛܘܼܟܣܐ ܕܢܘܼܪܐ. ܘܡܬܼܡܬܚ ܗܘܼܐ ܢܘܼܗܪܐ ܐܝܟ ܙܒܢܐ ܕܫܥ̈ܐ ܬܪ̈ܥܣܪ. ܘܗܿܝܕܝܢ ܡܬܼܩܦܠ ܗܘܼܐ. ܘܦܿܐܫ ܟܕ ܠܐ ܡܬܼܚܙܐ ܗܟܘܬ ܐܝܟ ܫܥ̈ܐ ܬܪ̈ܥܣܪ. ܘܗܿܝܕܝܢ ܬܘܒ ܡܬܓܠܐ ܗܘܼܐ ܘܡܢܼܗܪ ܗܘܼܐ. ܘܒܗܿܢܐ ܙܢܐ ܐܫܬܡܠܝܘ ܬܠܬܐ ܝܘ̈ܡܐ ܩܕ̈ܡܝܐ. ܥܕܡܐ ܠܝܘܡ ܐܪܒܥܐ ܕܐܬܼܒܪܝܼܘ ܫܡܼܫܐ ܘܣܗܪܐ ܘܟܘܟ̈ܒܐ ܘܣܗܪܐ ܘܟܘܟ̈ܒܐ܀ ܘܒܗܿܠܝܢ ܫܠܡ ܩܦܠܐܘܢ ܩܕܡܝܐ ܒܝܕ ܐܠܗܐ ܕܚܝܠ ܘܥܕܪ ܀ ܀ ܀

ܩܦܠܐܘܢ ܕܬܪܝܢ ܕܡܐܡܪܐ ܕܗ̄ ܥܡ ܐܠܗ ܕܡܚܟܡ. ܥܠܗܿܝ ܕܐܝܟܢ ܐܬܼܡܬܼܚܘ ܫܡ̈ܝܐ. ܘܡܘܿܢ ܐܝܼܬܝܗܘܢ. ܘܡܿܢܘܼ ܪܩܝܼܥܐ ܕܠܥܼܠ ܡܼܢܢ ܒܬܪ ܗܿܟܝܼܠ ܕܐܡܼܪ ܟܬܒܐ ܩܕ̄. ܘܗܿܘܼܐ ܪܡܫܐ. ܗܿܢܐ ܐܝܼܬܘܗܝ ܫܘܼܠܡ ܐܝܼܡܡܗ ܕܝܘܡ ܚܕ ܒܫܒܐ. ܘܗܘܼܐ ܨܦܪܐ ܝܘܡܐ ܚܕ. ܗ̄ ܡܼܢ ܟܕ ܐܬܼܒܪܝܼ ܢܘܼܗܪܐ ܐܬܼܚܫܒ ܨܦܪܐ ܕܝܘܡܐ ܚܕ ܒܫܒܐ. ܘܗܢܐ ܨܦܪܐ ܪܡܫܐ ܕܝܘܡ ܬܪܝܢ ܐܝܼܬܘܗܝ. ܘܐܡܼܪ ܐܠܗ ܒܨܦܪܐ ܕܝܘܡ ܬܪܝܢ. ܢܗܼܘܐ ܪܩܝܼܥܐ ܒܡܼܨܥܬ݀ ܡܝ̈ܐ. ܘܢܗܼܘܐ ܦܪܝܼܫ ܒܝܬ ܡܝ̈ܐ ܠܡܝ̈ܐ. ܘܥܒܼܕ ܐܠܗ ܪܩܝܼܥܐ. ܘܦܼܪܫ ܒܝܬ ܡܝ̈ܐ ܕܠܬܼܚܬ ܡܼܢ ܪܩܝܼܥܐ. ܘܒܝܬ ܡܝ̈ܐ ܕܠܥܠ ܡܼܢ ܪܩܝܼܥܐ. ܘܗܘܼܐ ܗܿܟܢܐ. ܘܩܪܐ ܐܠܗܐ [ܠܐܪܩܝܥܐ] ܫܡܿܝܐ. ܒܗܢܐ ܝܘܡܐ ܕܬܪܝܢ܆ ܠܟܝܿܢܐ ܕܐܐܪ ܦܼܪܫ ܐܠܗܐ ܡܼܢ ܐܣܛܘܼܟ̈ܣܐ ܘܐܩܝܼܡܗ ܒܛܟܼܣܗ ܥܠܼܝܐ. ܘܗܿܘܐ ܦܪܫ ܒܝܬ ܡܝ̈ܐ ܕܠܬܚܬ ܡܼܢ ܪܩܝܼܥܐ. ܗܿܠܝܢ ܐܝܼܬܝܗܘܢ ܐܣܛܘܼܟ̈ܣܐ ܕܡܝ̈ܐ ܘܕܐܪܥܐ. ܕܥܕܟܝܠ ܚܒܝܼܟܝܢ ܗܘܼܘ ܒܚܕ̈ܕܐ. ܘܡܼܢ ܝܩܝܼܪܘܼܬܗܘܢ ܦܫܘ ܠܬܼܚܬ ܘܐܬܼܛܟܣܘ ܒܡܨܥܬܗܿ ܕܚܘܓܬܐ ܗܿܕܐ ܕܪܩܝܼܥܐ. ܘܗܿܢܐ ܐܬܪܐ ܕܡܨܥܬ݀ ܩܢܛܪܘܢ܆ ܐܬܼܩܪܝܼ ܬܚܬܝܐ ܕܟܿܠܡܕܡ. ܘܐܐܪ ܚܕܝܼܪ ܠܗ ܟܕ ܚܿܕܪ ܐܝܟ ܚܘܪܐ ܕܒܥܬܐ ܠܡܘܼܩܪܐ. ܘܡܘܙܠܬܐ ܕܠܥܠ ܡܼܢ ܪܩܝܼܥܐ ܕܗܘܼ ܐܐܪ܆ ܐܝܟ ܫܪܩܬܐ ܕܒܥܬܐ ܕܚܿܕܪܐ ܡܼܢ ܠܒܪ ܠܟܿܠܡܕܡ. ܘܒܚܕ ܟܪܘܼܟܝܐ ܕܛܟܣ ܒܿܪܘܼܝܐ ܠܡܘܙܠܬܐ܆ ܐܬܼܚܒܫ ܪܩܝܼܥܐ ܠܬܼܚܬ ܡܢܗܿ. ܘܐܪܥܐ ܘܡܝ̈ܐ ܡܛܠ ܝܩܝܼܪܘܼܬܗܘܢ ܦܿܫܼܘ ܒܡܼܨܥܬ݀ ܟܿܠܡܕܡ. ܐܝܟ ܡܘܼܩܪܐ ܕܒܝܼܥܬܐ. ܘܗܕܐ ܕܘܼܟܬܐ܆ ܐܬܼܩܪܝܬ݀ ܬܚܬܝܬܐ ܗ̄ ܓܘܝܬܐ ܕܟܿܠ ܡܕܡ. ܘܠܒܪ ܡܼܢܗܿ ܕܐܫܼܬܿܡܗ ܠܥܼܠ. ܐܝܬܘ̄ ܐܐܪ ܟܕ ܚܿܕܪ ܠܗܿ ܡܼܢ ܟܿܠ ܓܒ̈ܝܢ ܐܝܟ ܚܘܪܐ ܠܒܥܬܐ ܫܘܝܐܝܼܬ. ܘܠܒܪ ܡܼܢ ܗܿܢܐ ܐܘܟܝܼܬ ܠܥܠ ܡܢܗ ܐܬܼܛܟܣ ܐܬܝܪ ܢܘܼܪܢܐ. ܘܠܥܠ ܡܼܢ ܗܿܢܐ ܪܩܝܼܥܐ ܐܘܟܝܼܬ ܡܕܝܪ̈ܐ ܕܡܘܙܠܬܐ. ܘܠܥܠ ܡܼܢ ܟܿܠܗܘܢ ܐܬܡܬܼܚܘ ܘܐܬܩܫܛܘ ܡܝ̈ܐ ܗܿܢܘܢ ܕܠܥܠ ܡܼܢ ܫܡܝ̈ܐ. ܗܿܘ ܩܘܘܢܐ ܕܡܬܼܚܙܐ ܠܥܠ ܡܼܢ ܟܘܟ̈ܒܐ. ܗܿܠܝܢ ܐܢܘܢ ܡܝ̈ܐ ܕܠܥܠ ܡܼܢ ܫܡ̈ܝܐ ܕܐܡܼܪ ܟܬܒܐ. ܘܐܬܩܢ ܐܢܘܢ ܒܿܪܘܝܐ ܐܝܟ ܝܪܝܼܥܬܐ. ܘܐܝܟ ܫܪܩܬܐ ܕܒܥܬܐ ܕܚܿܕܪܐ ܡܼܢ ܠܒܪ ܟܿܠ ܡܕܡ. ܘܚܒܝܼܫ ܠܓܘ ܡܢܗܿ ܪܩܝܼܥܐ ܕܐܐܪ ܐܝܟ ܚܘܪܐ. ܘܡܝ̈ܐ ܕܠܬܚܬ ܡܼܢ ܪܩܝܼܥܐ ܥܡ ܐܪܥܐ ܠܓܘ ܡܼܢ ܟܿܠ ܡܕܡ. ܘܗܿܠܝܢ [ܐܢܘܢ] ܡܝ̈ܐ ܥܠ̈ܝܐ ܕܦܬܚ ܥܘܼܒܗܘܢ ܒܿܪܘܝܐ ܘܐܬܩܢ ܒܗܿ ܗܿܢܐ ܟܿܠ. ܛܟܣ ܐܢܘܢ ܕܢܬܟܪܟܘܢ ܩܠܝܼܠܐܝܼܬ ܘܪܗܝܼܒܐܝܼܬ ܝܬܝܪ ܡܼܢ ܚܿܪܝܼܦܘܼܬܗ ܕܒܪܩܐ



Page 191



ܕܒܝܕ ܟܪܘܼܟܝܗܘܢ ܩܠܝܼܠܐ ܒܕܡܘܼܬܐ ܓܝܼܓܠܐ ܢܬܦܓܕܘܢ ܘܢܼܬܒܓܪܘܢ ܕܠܐ ܢܙܕܠܥܘܢ ܠܟܐ ܘܠܟܐ. ܐܟܙܢܐ ܕܢ݀ܣܒ ܐ̱ܢܫ ܡܝ̈ܐ ܒܡܐܢܐ ܡܕܡ ܕܐܝܼܬ ܠܗ ܬܠܝܬܐ. ܘܠܿܒܟ ܒܬܠܿܝܬܐ ܘܡܟܪܟ ܠܥܠ ܘܠܬܼܚܬ. ܘܒܝܕ ܩܠܝܼܠܘܼܬܗ ܕܟܪܘܼܟܝܐ ܡܼܬܦܓܕܝܢ ܡܝ̈ܐ ܒܓܘ ܡܐܢܐ ܗܿܘ. ܘܣܟ ܠܐ ܡܼܙܕܠܥ ܡܢܗܘܢ ܚܕܐ ܛܘܼܦܬܐ ܗܟܘܬ ܐܦ ܡܝ̈ܐ ܕܠܥܠ ܡܼܢ ܟܿܠܗܘܿܢ ܪ̈ܩܝܼܥܐ ܕܫܡܿܝܐ ܒܝܕ ܚܐܦܐ ܩܠܝܼܠܐ ܕܟܪܘܼܟܝܗܘܢ ܚܪܝܼܦܐ. ܣܟ ܠܐ ܡܼܙܕܠܥܝܢ. ܐܠܐ ܡܦܓܕܝܢ ܘܒܓܝܼܪܝܢ ܒܦܘܼܩܕܢ ܒܿܪܘܝܐ ܚܟܝܼܡܐ. ܘܒܚܐܦܐ ܬܩܝܼܦܐ ܘܚܪܝܼܦܐ ܕܟܪܘܼܟܝܐ ܕܝܡܐ ܗܿܘ ܥܠܝܐ܆ ܗܿܐ ܡܼܬܟܪܟ ܥܡܗ ܟܿܠܗ ܐܬܪܐ ܕܡܘܙܠܬܐ ܕܡܢܗ ܕܬܚܘܼܡܐ ܕܡܝ̈ܐ ܘܥܕܡܐ ܠܐܬܝܪ ܢܘܼܪܢܐ ܕܠܥܠ ܡܼܢ ܐܐܪ ܗܿܢܐ ܕܣܝܩܝܼܢܢ ܘܚܕܝܼܪ ܠܢ. ܘܗܿܘ ܐܬܪܐ ܕܡܘܙܠܬܐ ܕܒܗ ܣܕܝܼܪܝܢ ܘܡܛܟܣܝܢ ܟܘܟ̈ܒܐ. ܣܿܒܪ ܐܢܼܐ ܕܟܝܿܢܐ ܗܿܘ ܩܛܝܼܢܐ. ܐܝܼܬ ܐ̱ܢܫ̈ܝܢ ܕܐܡܿܪܝܢ ܕܟܝܿܢܐ ܕܡܘܙܠܬܐ ܘܕܟܘܟ̈ܒܐ܆ ܐܚܪܢܐ ܗܿ، ܣܛܪ ܡܼܢ ܐܪܒܥܐ ܐܣܛܘܼܟ̈ܣܐ ܕܐܡܝܼܪܝܢ. ܘܡܼـܩܪܐ ܐܣܛܘܼܟܣܐ ܚܡܝܼܫܝܐ.  ܒܪܡ ܠܐ ܫܪܝܼܪܝܢ. ܐܦܠܐ ܩܿܝܡܐ ܠܢܦܫܗܿ. ܚܕܐ ܡܿܢ ܕܒܒܪܘܝܘܬ ܫܡܿܝܐ ܘܐܪܥܐ. ܠܐ ܐܬܕܟܪ ܡܕܡ ܐܚܪܝܢ. ܐܠܐ ܝ݀ܬ ܫܡܝܐ ܘܝ݀ܬ ܐܪܝܥܐ. ܘܐܚܪܬܐ ܕܠܓܘ ܡܼܢ ܡܝ̈ܐ ܘܠܒܪ ܡܼܢ ܐܐܪ ܘܐܬܝܼܪ ܢܘܼܪܢܐ. ܠܐ ܡܼܨܝܐ ܕܢܗܼܘ ܟܝܿܢܐ ܐ̱ܚܪܢܐ ܣܛܪ ܡܢܼܗܘܢ. ܘܐ̱ܚܪܝܬܐ ܕܡܼܢ ܡܥܒܕܢܘܼـܐ ܕܗܿܐ ܓ݀ܕܫܐ ܠܘܬܢ ܡܼܢ ܟܪܘܼܟܝܐ ܕܡܘܙܠܬܐ ܘܚܘܪܐ ܕܟܘܟ̈ܒܐ ܒܚܕ̈ܕܐ. ܘܦܫܝܼܛܘܼܬ ܙܠܝܼܩ̈ܝܗܘܢ ܕܠܓܘ ܓܝܓܠܗܿ ܕܣܗܪܐ. ܘܡܬܼܝܒܠܢܘܼܬܗܘܢ ܕܠܘܬܢ. ܒܝܕ ܙܠ̈ܝܼܩܝܗܿ ܕܝܼܠܗ ܕܣܗܪܐ. ܐܫܬܪܪܢܢ ܕܡܢܼܗܘܢ ܕܐܣܛܘܼܟ̈ܣܐ ܐܝܼܬܘ̄ ܟܝܿܢܗܿ ܕܡܘܙܠܬܐ ܘܕܢܗܝܼܪ̈ܐ ܕܒܗܿ ܘܠܘ ܡܼܢ ܟܝܿܢܐ ܐ̱ܚܪܢܐ. ܘܥܠ ܗܿܠܝܢ ܡܢܗܪܝܼܢܢ ܬܘܼܒ ܚܬܝܼܬܐܝܼܬ ܡܼܢ ܠܬܚܬ. ܘܐܝܼܬ ܬܘܼܒ ܐܢܫ̈ܝܢ ܕܐܡܪܝܢ ܕܡܼܢ ܐܣܛܘܼܟܣܐ ܕܐܐܪ ܒܠܠܚܘܼܕ ܐܝܼܬܘ̄ ܟܝܿܢܗܿ ܕܡܘܙܠܬܐ ܘܕܢܗܝܼܪ̈ܐ. ܐܦܠܐ ܗܕܐ ܚܬܝܼܬܐ ܐܝܟ ܕܥܬܝܼܕܝܢܢ ܕܢܚܘܐ ܒܝܕ ܐܠܗ ܕܡܗܕܐ. ܘܒܗܿܢܐ ܪܩܝܼܥܐ ܕܠܒܪ ܐܘܟܝܼܬ ܠܥܠ ܡܼܢ ܐܪܥܐ ܐܬܼܦܪܫ ܐܣܛܘܼܟܣܐ ܕܐܐܪ ܘܩܼܡ ܗܼܘ ܒܠܚܘܼܕܘܗܝ ܠܣܛܪ. ܘܗܘܼܐ ܣܘܩܐ ܠܢܫܡܼܬ݀ ܚܝ̈ܐ ܠܩܘܼܝܡ ܚܝ̈ܐ ܕܟܿܠ ܒܣܪ ܕܚܝ̈ܘܢ ܕܥܠ ܐܪܥܐ. ܐܣܛܘܼܟ̈ܣܐ ܕܝܢ ܕܡܝ̈ܐ ܘܐܪܥܐ ܥܕܟܝܠ ܚܒܝܼܟܝܢ ܗܘܼܘ ܒܚܕ̈ܕܐ. ܘܪܩܝܼܥܐ ܕܐܐܪ ܠܒܪ ܐܘܟܝܼܬ ܠܥܠ ܡܼܢܗܘܢ. ܘܐܬܩܪܝܼ ܫܡܿܝܐ. ܡܛܠ ܕܐܝܼܬܘ̄ ܠܥܠ ܡܼܢܢܢ ܘܐܬܼܐܡܪܘ ܣܿܓܝܼܐܢܐܝܼܬ ܫܡܝ̈ܐ ܡܛܠ ܕܣܿܓܝ̈ܐܐ ܐܝܼܬܝܗܘܢ ܡܕܝܪ̈ܐ ܕܪܩܝܼܥܐ. ܐܝܟ ܕܥܬܝܼܕܝܢܢ ܕܢܚܘܐ܀ ܘܒܗܿܠܝܢ ܫܠܡ ܩܦܠܐܘܢ ܕܬܪܝܢ ܒܝܕ ܐܠܗܐ ܕܚܝܠ ܘܥܕܪ ܀ ܀ ܀

ܩܦܠܐܘܢ ܕܬܠܬܐ ܕܡܐܡܪܐ ܗ̄ ܥܡ ܐܠܗ ܕܡܚܟܡ. ܥܠܗܿܝ ܕܐܝܟܢ ܐܝܼܬܝܗܝܢ ܡܘܙܠ̈ܬܐ. ܘܐܝܟܢ ܐܣܝܪ̈ܢ



Page 192



ܒܚܕ̈ܕܐ. ܘܟܡܐ ܐܢ̈ܝܢ. ܗܿܘ ܒܪܘܝܐ ܚܟܝܼܡܐ ܕܒܪܝܗܝ ܠܒܪܢܫܐ ܒܨܠܡܗ ܘܕܡܘܼܬܗ. ܣܼܡ ܒܟܝܿܢܗ ܗܘܢܐ ܘܣܘܼܟܠܐ ܘܡܕܥܐ ܕܢܕܪܟ ܘܢܕܥ ܣܿܓܝ ܬܗܝܼܪ̈ܬܐ ܘܥܡܝܼܩ̈ܬܐ ܘܠܘ ܒܠܚܘܼܕ ܗܿܠܝܢ ܕܚܿܙ̈ܝܢ ܥܝܢ̈ܘܗܝ ܒܪ̈ܝܬܐ. ܘܫܿܡܥ̈ܢ ܐܕ̈ܢܘܗܝ ܘܓܫ̈ܢ ܐܝܼܕ̈ܘܗܝ. ܐܠܐ ܒܪ̈ܓܫܘ̄ ܓܘܝ̈ܐ ܦܪܫܿ ܘܡܼܣܬܿܟܠ ܟܣ̈ܝܬܐ ܘܓܢܝܼܙ̈ܬܐ ܕܒܗܿܘ ܟܝܿܢܐ ܪܘܼܚܢܝܐ ܕܢܦܫܗ ܚܝܪܬܐ ܘܡܠܝܼܠܬܐ ܘܝܕܘܥܬܢܝܼܬܐ܆ ܘܫܦܝܬ݀ ܒܟܝܿܢܗܿ ܘܩܛܝܼܢܬܐ ܡܼܢ ܢܼܣܝܿܢܐ ܝܼܠܦ ܟܿܠܡܕܡ. ܘܡܼܢ ܓܠ̈ܝܬܐ ܝܼܕܥ ܟܣ̈ܝܬܐ. ܘܡܼܢ ܒܪܝܼܬܐ ܓܠܝܼܬܐ ܐܕܪܟ ܘܐܫܬܿܘܕܥ ܠܒܪܘܝܐ ܟܣܝܐ܀ ܒܗ ܒܙܢܐ ܗܿܢܐ ܟܕ ܐܬܒܩܝܼ ܒܪܢܫܐ ܒܟܪܘܼܟܝܐ ܕܡܘܙܠܬܐ ܗܕܐ ܬܗܝܼܪܬܐ ܘܢܣܝܼ ܠܫܘܼܚܠ̈ܦܝܗܿ ܣܿܓܝ̈ܐܐ. ܘܦܚܡ ܒܝܼܕܥܬܐ ܩܛܝܼܢܬܐ. ܒܗܘܢ ܕܐܝܬ ܠܗ ܡܼܢ ܒܪܘܝܗ. ܩܼܡ ܢܗܝܼܪܐܝܼܬ ܥܠ ܟܿܠܗ ܛܘܼܟܣܐ ܬܗܝܼܪܐ ܕܟܪܘܼܟܝܗܿ ܕܡܘܙܠܬܐ ܗܕܐ ܫܒܝܼܚܬܐ. ܘܐܫܼܬܿܪܪܢܢ ܡܼܢ ܣܩܘܼܒܠܝܘܼܬܐ ܘܫܘܼܚܠ̈ܦܐ ܕܓܕܿܫܝܢ ܒܗܿ ܕܠܘ ܚܕܐ ܗܿܝ ܒܠܚܘܼܕ. ܐܠܐ ܣܿܓܝ̈ܐܬܐ. ܘܠܘ ܒܚܕܐ ܐܬܪܐ ܐܠܐ ܒܡܕܝܪ̈ܐ ܣܿܓܝ̈ܐܐ ܡܛܟܣܐ ܠܒܪܘܼܝܐ ܚܟܝܼܡܐ ܘܗܿܠܝܢ ܡܪ̈ܢܝܬܐ ܕܐܚܝܼܕ̈ܢ ܠܟܿܠܗܘܢ ܡܕܝܪ̈ܐ܆ ܐܝܼܬܝܗܝܢ ܬܪ̈ܬܝܢ ܕܡܥܪ̈ܙܠܝܢ ܘܪ̈ܟܝܼܒܢ ܥܠ ܚܕ̈ܕܐ. ܘܐܣܝܪ̈ܢ ܬܘܼܒ ܒܚܕܕ̈ܐ ܒܬܗܼܪܐ ܪܒܐ. ܘܠܐ ܡܬܼܥܪܩܠ ܗܿܘ ܥܘܼܪܙܠܐ ܘܐܣܝܼܪܘܼܬܐ ܕܒܚܕ̈ܕܐ. ܐܠܐ ܒܛܟܼܣܐ ܘܡܫܘܼܚܬܐ ܪܕܐ. ܘܠܘ ܒܚܕܐ ܕܘܼܟܐ ܡܩܘܐ ܗܿܘ ܥܘܼܪܙܠܐ ܘܕܘܼܟܬ݀ ܐܣܪܗܘܢ ܕܒܚ̈ܕܕܐ. ܐܠܐ ܐܝܼܬ ܠܗ ܢܿܡܘܿܣܐ ܟܣܝܐ ܕܡܬܝܼܕܥ ܚܬܝܼܬܐܝܼܬ ܒܟܝܿܢܐ ܘܡܫܘܼܚܬܐ ܘܡܼܢܝܿܢܐ ܕܠܐ ܡܫܼܬܚܠܦ ܘܠܗܕܐ ܝܼܕܥܬܐ ܕܟܣܝܘܼܬܐ ܘܓܢܝܼܙܘܼܬ ܡܕܡ ܕܠܐ ܡܬܼܚܙܐ ܝܼܠܼܦܢܗܿ ܡܼܢ ܢܣܝ̈ܢܐ ܣܿܓܝ̈ܐܐ ܕܐܩܠܦܣܝܣ ܐܘܟܝܼܬ ܚܫܼ̈ܟܐ ܕܓܕܫܝܢ ܠܫܡܼܫܐ ܘܠܣܗܪܐ. ܘܠܗܿܠܝܢ ܡܼܢ ܠܬܼܚܬ ܡܢܗܪܝܢܢ ܢܗܝܪܐܝܼܬ܀ ܘܒܗܠܝܢ ܫܠܡ ܩܦܠܐܘܢ ܕܬܠܬܐ ܒܝܕ ܐܠܗܐ ܕܚܝܠ ܘܥܕܪ܀

ܩܦܠܐܘܢ ܕܐܪܒܥܐ ܕܡܐܡܪܐ ܕܗ̄ ܒܝܕ ܐܠܗ ܕܡܚܟܡ. ܥܠܗܿܝ ܕܐܢ ܐܝܼܬ ܡܕܡ ܟܣܝܐ ܕܠܐ ܡܼܬܚܙܐ ܠܥܝ̈ܢܐ ܒܡܘܙ̈ܠܬܐ ܗܿܠܝܢ. ܘܡܼܢ ܟܿܠܦܪܘܿܣ ܐܝܼܬܘܗܝ ܘܐܿܠܨܐ ܕܢܬܼܝܼܕܥ܆ ܡܼܢ ܢܣܝܿܢܐ ܘܕܘܼܪܫܐ ܕܣܿܓܝܼܐܘܼܬܐ ܕܙܒܢ̈ܐ ܘܡܬܼܚܐ ܕܫܢ̈ܝܐ. ܐܕܪܟܢܢ ܚܬܝܼܬܐܝܼܬ ܚܢܢ ܒܢܝ̈ܢܫܐ. ܕܐܝܼܬ ܒܡܘܙ̈ܠܬܐ ܗܿܝܢ ܬܚܘܼ̈ܡܐ ܘܦܘܼܠ̈ܓܐ ܕܘܼܟܝ̈ܬܐ ܘܐܣܪ̈ܐ ܘܩܼܛܪ̈ܬܐ. ܕܡܼܢ ܟܿܠܦܪܘܿܣ ܐܿܠܨܐ ܠܢ ܕܢܿܕܥ ܐܢܝܢ. ܐܝܟܢܐ ܕܢܩܘܼܡ ܥܠ ܝܼܕܥܬܐ ܕܙܒ̈ܢܐ ܘܟܪܘܼܟܝܐ ܕܫܢ̈ܝܐ ܘܬܚܘܼܡܐ ܕܝܪ̈ܚܐ ܘܫܒ̈ܐ ܘܝܘܡ̈ܬܐ ܘܣܛܪ. ܐܬܦܠܓܬ݀ ܗܿܟܝܠ ܟܿܠܗܿ ܡܘܙܠܬܐ ܚܘܕܪܢܐܝܬ ܠܬܪ̈ܥܣܪ ܒܘܪ̈ܓܐ. ܗܿܢܘܢ ܕܡܬܩܪܝܢ ܙܘܕ̈ܝܐ ܐܘܟܝܼܬ ܡܠ̈ܘܫܐ. ܘܐܬܬܣܝܼܡ ܠܗܘܢ ܡܥܒܕܢܘܬܐ ܡܕܡ ܟܝܿܢܝܿܬܐ ܕܐܝܼـ ܒܕܘܼ̈ܟܝܬܐ ܗܿܠܝܢ. ܘܬܘܼܒ ܡܼܢ ܛܘܼܝܒܐ ܕܩܒܝܼܥܘܼܬ ܟܘܟ̈ܒܐ܆ ܕܐܝܼܬܝܗܘܢ ܗܿܠܝܢ܀ ܩܕܡܐܝܬ ܐܡܪܐ ܠܢܝܼܣܢ



Page 193



ܝܪܚܐ. ܡܛܠ ܕܒܗ ܪܕܐ ܫܡܫܐ ܒܝܪܚܐ ܕܢܝܼܣܢ܀ ܕܬܪ̈ܬܝܢ ܬܘܪܐ ܠܝܪܚܐ ܕܐܝܪ܀ ܕܬܠܬܐ ܬܐܡ̈ܐ ܠܝܪܚܐ ܕܚܙܝܪܢ. ܗܾܿܠܝܢ ܐܝܼܬܝܗܘܢ ܕܙܒܢܐ ܬܐܕܢܝܐ܀ ܕܐܪܒܥܐ ܣܪܛܢܐ ܠܝܪܚܐ ܕܬܡܘܙ܀ ܕܚܡܫܐ ܐܪܝܐ ܠܝܪܚܐ ܕܐܒ܀ ܕܐܫܬܐ ܫܒܠܬܐ ܠܝܪܚܐ ܕܐܝܠܘܠ. ܘܗܠܝܢ ܬܘܼܒ ܬܠܬܐ ܠܙܒܢܐ ܩܝܛܝܐ܀ ܕܫܒܥܐ ܩܢܝܠܡܐ ܕܗܼܘ ܡܣܐܬܐ ܠܝܪܚ ܬܪܫܝܢ ܩܕܝܼܡ܀ ܕܬܡܢܝܐ ܥܩܪܒܐ ܠܝܪܚ ܬܫܪܝܢ ܐ̱ܚܪܝ܀ ܕܬܫܥܐ ܟܫܛܐ ܠܝܪܚ ܟܐܢܘܢ ܩܕܝܼܡ܀ ܘܗܠܝܢ ܬܘܼܒ ܬܠܬ ܠܙܢܐ ܕܬܫܪ̈ܝܬܐ܀ ܕܥܣܪܐ ܓܕܝܐ ܠܝܪܚ ܟܐܢܘܢ ܐ̱ܚܪܝ܀ ܕܚܕ ܥܣܪ ܕܘܠܐ ܠܝܪܚ ܫܒܛ܀ ܕܬܪܥܣܪ ܢܘܢܪܐ ܠܝܪܚܐ ܕܐܕܪ. ܗܠܝܢ ܬܠܬ ܠܙܢܐ ܣܬܘܝܐ܀ ܘܗܿܠܝܢ ܬܪܥܣܪ ܡܠܘܫ̈ܐ܆ ܡܣܝܟܝܢ ܠܟܿܠܗ ܚܘܼܕܪܐ ܕܡܬܼܟܪܟܢܘܼܬܐ ܕܡܘܙܠܬܐ. ܐܘܪܟܗܘܢ܆ ܡܬܼܚܫܼܒ ܥܡ ܓܠܝܼܠܘܼܬܗܿ ܕܡܘܙܠܬܐ. ܘܦܬܝܗܘܢ܆ ܡܢ ܠܥܠ ܥܕܡܐ ܠܬܚܬ. ܐܝܿܟܢ ܕܢܗܼܘܐ ܐܚܝܼܕ ܒܟܿܠܗܘܢ ܡܕܝܪ̈ܐ. ܐܘܟܝܼܬ ܪ̈ܩܝܥܐ ܕܫܡܿܝܐ. ܘܡܼܢ ܠܥܠ ܡܿܢ ܣܿܓܝܼ ܡܬܝܼܚ ܘܟܡܐ ܕܢܿܚܬ ܐܠܝܼܨ ܘܙܥܘܪ. ܐܟܡܐ ܕܐܝܼܬܘܗܝ ܛܘܼܦܣܗܿ ܕܓܝܼܓܠܐ ܕܚܘܼܕܪܗܿ ܒܪܝܐ ܪܘܝܼܚ. ܘܟܡܐ ܕܥ݀ܐܠ ܠܓܘ ܐܠܝܼܨ ܥܕܠܐ ܠܗ ܠܩܢܘܛܪܘܢ ܐܘܟܝܼـ ܢܘܼܟܙܬܐ ܕܒܡܨܥܬܐ. ܘܟܿܠ ܚܕ ܙܘܕܝܘܢ ܐܘܟܝܬ ܡܠܘܼܫܐ܆ ܐܬܦܠܓ ܠܡܢܘ̈ܬܐ ܬܠ̈ܬܝܢ. ܘܟܠܚܕܐ ܡܢܿܬܐ ܐܬܦܠܓܬ݀ ܠܩܛܝܼܢ̈ܝܬܐ ܐܫܬܝܢ. ܘܟܠܚܕܐ ܩܛܝܼܢܬܐ ܬܘܼܒ ܐܬܦܠܓܬ݀ ܠܬܪ̈ܝܢܝܬܐ ܐܫܬܝܢ. ܘܟܿܠ ܬܪܝܢܝܬܐ ܚܕܐ ܠܬܠܝܬ̈ܝܿܬܐ ܐܫܬܝܢ. ܗܟܢܐ ܟܡܐ ܕܡܼܨܝܐ. ܡܛ݀ܠ ܡܬܝܼܚܘܼܬܗܿ ܣܿܓܝܼܐܬܐ ܕܡܘܙܠܬܐ܀ ܘܡܼܬܦܠܓ ܬܘܼܒ ܟܿܠ ܚܕ ܡܠܘܫܐ ܠܕܩܢ̈ܣܐ ܬܠܬܐ. ܗ̄ ܦܪ̈ܨܘܼܦܐ. ܘܟܠ ܦܪܨܘܼܦܐ ܐܘܟܝܼܬ ܕܩܢܣܐ܆ ܐܝܼܬܘ̄ ܡܢܘ̈ܬܐ ܐܘܟܝܼܬ ܕܪ̈ܓܐ ܥܣܪܐ. ܘܡܦܠܓܝܼܢ ܐܦ ܠܚܡܫܐ ܬܚܘ̈ܡܐ ܟܿܠ ܡܠܘܫܐ. ܘܬܚܘ̈ܡܐ ܠܐ ܫ݀ܘܝܢ. ܐܠܐ ܐܝܼܬ ܬܚܘܼ̱ܐ ܕܐܝܼܬܘ̄ ܬܡܢܝܐ ܕܪ̈ܓܐ ܐܘܟܝܼܬ ܡܢܘ̈ܬܐ. ܘܐܝܼܬ ܬܚܘܼܡܐ ܕܐܝܼܬܘܗܝ ܫܒܥܐ ܕܪ̈ܓܐ. ܘܐܝܼܬ ܬܚܘܼܡܐ ܕܐܝܼܬܘܗܝ ܫܬܐ ܕܪ̈ܓܐ. ܘܐ̱ܚܪܢܐ ܚܡܫܐ. ܘܐܪܒܥܐ. ܐܟܡܐ ܕܛܟܣܘ ܩܕ̈ܡܝܐ ܕܐܬܕܪܫܘ ܣܿܓܝܼ ܒܚܘܼܫܒܢܗܿ ܕܡܘܙܠܬܐ. ܐܝܼܬ ܬܘܼܒ ܒܡܘܙܠܬܐ ܕܘܟ̈ܝܬܐ ܬܪ̈ܬܝܢ. ܕܐܝܼܬܝܗܝܢ ܐܣܪ̈ܐ ܐܘܟܝܼـ ܩܼܛܪ̈ܬܐ. ܐܝܟܐ ܕܡܥܪ̈ܙܠܢ ܐܘܟܝܼܬ ܪ̈ܟܝܼܒܢ ܬܪ̈ܬܝܢ ܡܘܙ̈ܠܬܐ ܥܠ ܚܕ̈ܕܐ. ܘܐܝܼܬܗܝܢ ܩܼܛܪ̈ܬܐ ܠܘܼܩܒܠ ܚܕ̈ܕܐ ܕܝܐܡܛܪܐܝܼܬ ܫܘܝܐܝܬ ܐܝܟ ܟܢܘܼܢܬܐ ܣܝܼ̈ܡܢ ܠܘܼܩܒܠ ܚܕ̈ܕܐ. ܘܐܝܼܬ ܒܝܬܐ ܚܕܐ ܠܐܚܪܬܐ ܐܫܬܐ ܡܠܘ̈ܫܐ. ܐܘܟܝܼܬ ܡܢܘ̈ܬܐ ܕܗܿܢܘܢ ܕܪ̈ܓܐ ܩܦ̄ ܡܼܢ ܗܢܐ ܓܒܐ. ܘܗܟܘܬ ܐܫܬܐ ܡܠܘܼ̈ܫܐ ܐ̱ܚܪ̈ܢܐ ܡܼܢ ܓܒܐ ܐܚܪܢܐ. ܐܝܿܟܢ ܕܢܗܼܘܐ ܦܠܓܗ ܕܚܘܼܕܪܐ ܕܡܘܙܠܬܐ ܒܝܢܬ ܩܼܛܪ̈ܬܐ ܗܿܠܝܢ ܫܘܝܐܝܬ܆ ܘܡܼܬܩܪܝܐ ܚܕܐ ܩܛܪܬܐ ܕܪܝܼܫܗ ܕܬܢܝܼܢܐ. ܐܘܟܝܼܬ



Page 194



ܐܢܐܒܝܒܙܘܢ. ܘܐ̱ܪܬܐ ܩܛܪܬܐ ܕܕܘܼܢܒܗ ܕܬܢܝܼܢܐ ܘܡܬܩܪܐ ܩܛܐܒܝܒܙܘܢ. ܗܿܠܝܢ ܐܝܼܬܝܗܝܢ ܕܘܼܟ̈ܝܬܐ ܐ̈ܠܝܼܨܬܐ ܒܡܘܙܠܬܐ ܕܠܥܝ̈ܢܐ ܠܐ ܡܬܼܚ̈ܙܝܢ. ܐܠܐ ܒܗܘܢܐ ܡܬܼܢܣ̈ܒܢ ܘܡܼܢ ܟ݀ܠܦܪܘܿܣ ܐܝܼܬܝܗܝܢ. ܘܐܡܼܬܝ ܕܡܼܬܟܝܢܝܢ ܒܚܕ ܡܢܼܗܘܢ ܫܡܼܫܐ ܘܣܗܪܐ ܒܣܘܢܢܕܘܿܣ܆ ܗ݀ܘܝܐ ܐܩܠܦܣܝܣ ܕܫܡܫܐ. ܘܐܡܼܬܝ ܕܡܬܟܝܢ ܫܡܫܐ ܒܚܕܐ ܘܣܗܪܐ ܒܐܚܪܬܐ ܒܦܢܣܝܠܝܢܘܣ ܐܘܟܝܼܬ ܡܠܝܘܼܬܗܿ ܕܣܗܪܐ ܗܿܘܝܐ ܐܩܠܦܣܝܣ ܕܣܗܪܐ. ܘܠܗܿܠܝܢ ܡܚܘܝܢܢ ܢܗܝܼܪܐܝܬ ܡܼܢ ܠܬܼܚܬ܀ ܗܿܠܝܢ ܟܿܠܗܝܢ ܕܐܡܼܪܢܢ. ܗ̄ ܦܘܠܓܐ ܕܬܪܥܣܪ ܡܠ̈ܘܫܐ. ܘܠܘܗܝ ܕܩܢ̈ܣܐ ܐܘܟܝܼܬ ܦܪ̈ܨܘܼܦܐ. ܘܬܚܘܼ̈ܡܐ ܕܒܟܿܠ ܚܕ ܡܼܢ ܡܠܘ̈ܫܐ ܘܟܡܝܘܼܬܗܿ ܕܡܢܿܬܐ ܐܘܟܝܼܬ ܕܪܓܐ. ܗܟܘܬ ܘܕܩܛܝܼܢܬܐ ܘܕܬܪܝܢܝܬܐ ܘܣܛܪ ܘܩܼܛܪ̈ܬܐ ܗܿܠܝܢ ܕܪܝܼܫܗ ܕܬܢܝܼܢܐ ܘܕܕܘܼܢܒܗ ܥܡ ܫܪܟܐ ܕܕܘܼܟ̈ܝܬܐ ܐܚܪ̈ܢܝܬܐ ܕܐܝܼܬ ܒܡܘܙܠܬܐ ܘܠܐ ܡܬܼܚܙ̈ܝܢ. ܐܦܠܐ ܡܼܢ ܚܼܙܬܐ ܕܥܝ̈ܢܐ ܡܬܼܝܕ̈ܥܢ܆ ܐܠܐ ܒܗܘܢܐ ܡܬܼܢܣ̈ܒܢ. ܘܡܼܢ ܚܘܼܫܒܢܐ ܚܪܝܼܩܐ ܘܡܬܚܡܐ ܡܼܬܝܕ̈ܥܢ ܘܡܬܼܝܠ̈ܦܢ ܚܬܝܼܬܐܝܼܬ ܘܕܠܐ ܦܘܕܐ ܣܟ ܒܝܕ ܡܘܗܒ̈ܬܐ ܘܓܠ̈ܝܢܐ ܕܡܼܢ ܐܠܗܐ ܒܢܣܝܿܢܐ ܕܐܪܝܼܟܘܼܬ ܙܒܢܐ ܐܬܼܝܼܕ̈ܥܝܢ ܗܿܠܝܢ ܟܿܠܗܝܢ ܠܒܢܝ̈ܢܫܐ. ܘܡܢܟܿܠܦܪܘܿܣ ܐܿܠܨܐ ܗܘܼܬ݀ ܕܢܬܼܝܕ̈ܥܢ. ܡܛ݀ܠ ܕܥܠܝܗܝܢ ܡܛܟܣܝܢ ܙܒ̈ܢܐ ܘܫܢ̈ܝܐ ܘܝܪ̈ܚܐ ܘܫܘܼܚܠ̈ܦܐ ܕܣܬܘܐ ܘܕܩܝܛܐ ܘܬܐܕܪܐ ܘܬܫܪܝܢܝܐ. ܘܐܼܠܘܼ ܠܐ ܕܗܿܟܢ. ܐܝܟ ܒܥܝܼܪܐ ܕܠܐ ܡܠܼـܐ ܡܬܼܕܒܪܝܢ ܗܘܼܘ ܝܘܡ̈ܬܗܘܢ ܕܒܢܝ̈ܢܫܐ ܒܠܐ ܝܼܕܥܬܐ ܕܙܒ̈ܢܐ ܘܥܕ̈ܢܐ܀ ܘܒܗܿܠܝܢ ܫܿܠܡܼ ܩܦܠܐܘܢ ܕܐܪܒܥܐ ܒܝܕ ܐܠܗ ܕܚܝܠ ܘܥܕܪ܀

ܩܦܠܐܘܢ ܕܚܡܫܐ ܕܡܐܡܪܐ ܕܚܡܫܐ ܥܡ ܐܠܗܐ ܕܡܚܟܡ. ܥܠܗܿܝ ܕܟܡܐ ܐܝܼܬܝܗܘܢ ܕܪ̈ܩܝܼܥܐ ܐܘܟܝܼܬ ܡܕܝܿܪ̈ܐ ܕܡܘܙܠܬܐ ܫܘܼ̄ܒ ܠܗ ܠܒܪܘܝܐ ܘܡܛܟܣܢܐ ܚܟܝܼܡܐ ܕܥ̈ܠܡܐ ܘܒܪ̈ܝܬܐ. ܕܟ݀ܠܡܕܡ ܕܒܼܪܐ ܘܐܬܩܢ ܒܚܟܼܡܬܗ ܡܠܝܬ݀ ܦܘܼܪ̈ܫܢܐ ܘܣܿܓܝܐܬ݀ ܬܕܡܪ̈ܬܐ ܪܘܪ̈ܒܬܐ. ܠܡܕܡ ܨܿܐܪ ܘܐ̱ܪܙܐ ܟܿܣܐ ܟܒܗ. ܘܒܟܿܠܗܘܢ ܐ̱ܪ̈ܙܐ ܘܛܘܼܦ̈ܣܐ ܘܟܝ̈ܢܐ ܘܐܣܛܘܼܟ̈ܣܐ ܘܥܠ̈ܡܐ ܘܒܪ̈ܝܬܐ ܡܬܼܚܙ̈ܝܢܝܬܐ ܘܠܐ ܡܬܼܚܙ̈ܝܢܝܬܐ ܚܝܠܗ ܡܥܒܕ ܘܚܟܡܼܬܗ ܡܼܬܚܙܝܐ ܘܫܘܼܒܚܗ ܡܫܼܬܥܝܢ ܚܕ ܠܚܕ܀ ܘܐܝܿܟܢܐ ܕܐܩܝܼܡ ܒܫܡܝܐ ܕܪ̈ܘܼܚܢܐ ܥܣܪܐ ܛܟܼܣ̈ܝܢ ܕܚܝܠ̈ܘܬܐ ܘܪ̈ܒܝ ܚܝܠ̈ܘܬܐ ܗܟܘܬ ܦܠܓܗܿ ܘܬܚܡܗܿ ܠܡܘܙܠܬܐ ܕܠܥܼܠ ܡܼܢܢ܆ ܠܥܣܪܐ ܡܕܝܪ̈ܝܢ. ܕܟܿܠܚܕ ܡܬܼܩܪܐ ܫܡܿܝܐ. ܘܗܿܘ ܕܠܥܼܠ ܡܢܗ ܫܡ̈ܝ ܫܡ̈ܝܐ. ܘܡܝ̈ܐ ܕܠܥܠ ܡܼܢ ܟܿܠܗܘܢ. ܡܝ̈ܐ ܕܠܥܠ ܡܼܢ ܫܡ̈ܝܐ. ܗ̄ ܡܝ̈ܐ ܕܠܥܠ ܡܼܢ ܪ̈ܩܝܼܥܐ. ܘܛܟܣ ܐܢܘܢ ܬܠܬܐ ܪ̈ܩܝܼܥܝܢ. ܘܒܟܿܠ ܪܩܝܼܥܐ܆ ܬܠܬܐ ܡܕܝܪܝܢ. ܘܒܟܿܠ ܡܕܝܪܐ ܟܘܟ̈ܒܐ ܒܡܢܝܿܢܐ. ܗܿܘ ܕܝܢ ܕܥܣܪܐ܆ ܕܠܐ ܡܢܝܢ ܘܠܐ ܡܬܼܚܙ̈ܝܢܐ ܡܼܢ ܡܥܠܝܘܼܬܗܘܢ ܡܪܝܡܬܐ. ܘܠܥܼܠ ܡܼܢ ܟܿܠܗܘܿܢ ܝܡܐ ܗܿܘ ܪܒܐ ܘܠܐ ܡܣܼܬܝܟܢܐ ܨܿܐܪ ܠܐܠܗܘܼܬܐ ܡܪܝܡܬܐ ܘܠܐ ܡܣܼܬܝܟܢܝܼܬܐ ܘܠܐ ܡܼܬܬܚܡܢܝܼܬܐ܀ ܩܕܡܐܝܼܬ ܠܒܪ ܡܼܢ ܐܐܪ ܕܚܕܝܼܪ ܠܢ ܐܘܟܝܼܬ ܠܥܼܠ



Page 195



ܡܼܢ ܪܫܢ ܐܝܼܬ ܐܬܝܪ ܗܿܘ ܢܘܼܪܢܐ ܕܦܿܪܫ ܒܝܬ ܠܢ ܠܪ̈ܩܝܥܐ ܕܠܥܠ܀ ܘܪܒܝܼܥܐ ܩܕܡܝܐ ܕܣܗܪܐ ܡܛܟܣ ܒܗ ܬܠܬܐ ܡܕܝܪ̈ܝܢ. ܩܕܡܝܐ ܗܿܘ ܕܒܗ ܪܕܐ ܣܗܪܐ ܕܕܡܿܐ ܠܬܐܓܡܐ ܕܡ̈ܠܐܟܐ ܕܒܛܟܼܣܐ ܩܕܡܝܐ. ܕܬܪܝܢ܆ ܗܿܘ ܕܒܗ ܪ݀ܕܐ ܗܪܡܝܣ ܟܘܟܒܐ ܕܗܼܘ ܢܒܘܼ ܐܘܟܝܬ ܥܘܛܪܕ܆ ܘܕܡܿܐ ܠܬܐܓܡܐ ܕܪ̈ܒܝ ܡ̈ܠܐܟܐ܀ ܕܬܠܬܐ ܗܿܘ ܕܒܗ ܪܕܝܐ ܟܘܟܒܬܐ ܕܒܠܬܝ ܐܦܪܘܕܝܛܝ ܐܘܟܝܼܬ ܙܘܼܗܪܗ. ܘܕܡܿܐ ܠܬܐܓܡܐ ܕܪ̈ܝܼܫܢܘܬܐ: ܪܩܝܼܥܐ ܕܝܢ ܕܬܪܝܢ ܕܐܝܼܬܘܗܝ ܡܨܥܝܐ܆ ܕܫܡܼܫܐ. ܐܝܟ ܥܕܬܐ ܡܼܨܥܝܬܐ ܕܪ̈ܘܼܚܢܐ. ܘܒܡܕܝܪܐ ܩܕܡܝܐ ܕܐܝܬܘܗܝ ܕܐܪܒܥܐ܆ ܪܕܐ ܒܗ ܫܡܼܫܐ. ܘܕܡܿܐ ܠܬܐܓܡܐ ܕܫܘܼܠ̈ܛܢܐ. ܗܿܘ ܕܬܪܝܢ ܕܐܝܼܬܘܗܝ ܕܚܡܫܐ܆ ܕܒܗ ܪܕܐ ܟܪܝܓ ܕܗܼܘ ܐܪܝܣ ܡܪܪܝܟ܆ ܘܕ݀ܡܐ ܠܬܐܓܡܐ ܕܚܝܠ̈ܘܬܐ܀ ܘܗܿܘ ܕܬܠܬܐ ܕܗܢܐ ܪܩܝܼܥ ܡܼܨܥܝܐ܆ ܕܐܝܼܬܘܗܝ ܡܕܝܪܐ ܕܐܫܬܐ ܕܒܗ ܪ݀ܕܐ ܒܝܠ ܕܐܝܼܬܘܗܝ ܙܘܣ ܐܘܟܝܼܬ ܡܘܫܬܪܝ. ܘܕܡܿܐ ܠܬܐܓܡܐ ܕܡܪ̈ܘܬܐ܀ ܘܪܩܝܼܥܐ ܕܬܠܬܐ ܕܡܬܼܩܪܐ ܕܩܪܘܢܘܣ. ܒܡܕܝܪܐ ܩܕܡܝܐ ܕܝܠܗ ܕܐܝܼܬܘܗܝ ܗܿܘ ܕܫܒܥܐ. ܪܕܐ ܗܼܘ ܩܪܘܢܘܣ. ܘܕܡܿܐ ܠܬܐܓܡܐ ܕܡܘܬܒ̈ܐ. ܘܒܡܕܝܪܐ ܕܬܪܝܢ ܕܐܝܼܬܘܗܝ ܕܬܡܢܝܐ܆ ܪܕܝܢ ܟܘܟ̈ܒܐ ܢܗܝܼܪ̈ܐ ܐܿܠܦ ܘܡܐܐ ܘܥܣܪܝܢ ܒܡܢܝܿܢܐ. ܘܕܡܿܐ ܠܬܐܓܡܐ ܕܟܪ̈ܘܼܟܐ ܣܿܓܝ̈ܐܝ ܥܝ̈ܢܐ ܢܗܝܼܪ̈ܬܐ. ܘܗܿܘ ܕܬܠܬܐ ܕܐܝܼܬܘܗܝ ܡܕܝܪܐ ܬܫܝܥܝܐ܆ ܪܕܝܢ ܒܗ ܟܘܟ̈ܒܐ ܗܿܠܝܢ ܥܠ̈ܝܐ ܕܠܝܬ ܠܗܘܢ ܡܢܝܿܢܐ: ܘܕܡܿܐ ܠܬܐܓܡܐ ܕܣܪ̈ܦܐ ܫܬܝܼ̈ܬܝܼܝܼ ܓܦ̈ܐ. ܘܠܥܠ ܡܼܢ ܗܿܠܝܢ ܪܩܝܼܥܐ ܗܿܘ ܥܣܝܼܪܝܐ. ܕܡܬܼܩܪܐ ܟܠܝܼܠ ܡܠܘ̈ܫܐ. ܘܐܝܬ ܒܗ ܟܘܟ̈ܒܐ ܕܠܐ ܡܢܝܢ ܘܕܠܐ ܣܟܐ. ܗܿܢܘܢ ܕܡܼܢ ܣܿܓܝܼܐܘܼܬ ܡܥܠܝܘܼܬܗܘܢ ܡܚܦܝܢ ܘܠܐ ܡܬܼܚܙܝܢ ܐܠܐ ܒܗܘܼܪܐܝܼܬ ܐܝܟ ܥܢܢܐ ܪܩܝܼܩܬܐ. ܐܝܟ ܗܿܘ ܚܪܘܼܪܐ ܕܡܬܼܚܙܐ ܒܫܒܝܼܠ ܬܒܢܐ. ܘܣܿܓܝܼ ܕܡܿܐ ܗܢܐ ܪܩܝܼܥܐ ܥܠܼܝܐ. ܘܢܣܝܼܪܝܐ ܟܠܝܼܠ ܡܠܘܼ̈ܫܐ܆ ܠܬܐܓܡܐ ܗܿܘ ܡܥܠܝܐ ܕܟܘܟܒ ܢܘܓܐ ܕܢܦܼܠ. ܗܿܘ ܕܐܝܼܬܘܗܝ ܗܘܼܐ ܠܥܠ ܡܼܢ ܟ݀ܠܗܘܢ ܚܒܪ̈ܘܗܝ ܘܟܠܝܼܠ ܥܣܪܐ ܗ̄ ܫܘܼܡܠܝ ܥܣܪܐ ܕܗܼܘ ܐܝܼـܘܗܝ ܟܠܝܼܠܐ ܕܬܫܥܐ ܐܚܪ̈ܢܐ ܕܬܚܘܼܬܘܗܝ. ܘܡܡܠܝܢܐ ܕܡܢܝܿܢܐ. ܘܐܟܡܐ ܕܟܘܟ̈ܒܐ ܥܠ̈ܝܐ ܕܒܟܠܝܼܠ ܡܠ̈ܘܫܐ ܠܝܬ ܠܗܘܢ ܣܿܟܐ ܘܡܢܝܿܢܐ ܠܝܼܕܥܬܢ܆ ܗܟܘܬ݀ ܐܦܠܐ ܠܚܝܠ̈ܘܬܐ ܕܒܬܐܓܡܗ ܕܡܪܘܕܐ ܝ݀ܕܥܝܢܢ ܟܡܝܘܼܬܐ ܘܡܢܝܿܢܐ. ܘܐܟܡܐ ܕܗܠܝܢ ܟܘܟ̈ܒܐ ܥܠ̈ܝܐ ܥܡܘܼܛܝܢ ܘܠܐ ܡܬܼ̇ܙܝܢ. ܐܠܐ ܐܝܟ ܥܢܢܐ ܦܿܗܘܼܪܬܐ ܡܕܡ܆ ܗܿܟܢܐ ܐܦ ܗܼܢܘܢ ܚܝܠ̈ܘܬܐ ܣܩܘܼܒ̈ܠܝܐ. ܐܬܼܬܥܡܛܘ ܘܐܬܼܬܚܫܟܘ ܡܼܢ ܢܘܼܗܪܐ ܕܝܼܕܥܬܐ ܐܠܗܿܝܬܐ. ܘܟܡܐ ܕܫܒܝܼܠ ܬܒܢܐ ܡܬܚܙܐ ܐܝܟ ܨܪܝܐ ܡܕܡ ܒܪܩܝܼܥܗܿ ܕܡܘܙܠܬܐ. ܗܿܟܢܐ ܐܨܛܪܝܬ݀ ܫܡܝܐ ܕܡܛܟܣܝܢ ܗܘܼܘ ܘܩܿܝܡܝܢ ܒܗ܆ ܘܢܦܠܘ ܐܝܟ ܒܪܩܐ ܠܫܝܘܿܠ ܬܚܬܿܝܐ ܕܚܫܼܟܐ ܒܪܝܐ ܕܠܐ ܝܼܕܥܬܐ܀ ܠܥܠ ܕܝܢ ܡܼܢ ܗܿܠܝܢ ܥܣܪܐ ܡܕܝܪ̈ܝܢ ܘܪ̈ܩܝܼܥܐ ܕܫܡ̈ܝܐ ܘܫܡ̈ܝ ܫܡ̈ܝܐ. ܬܘܼܒ ܠܐ ܡܬܝܕܥ ܡܕܡ ܐܠܐ ܐܢ ܗܿܘ ܝܡܐ ܪܒܐ ܘܠܐ ܡܣܼܬܿܝܟܢܐ ܘܠܐ ܡܬܼܬܚܡܢܐ. ܕܡܝ̈ܐ



Page 196



ܕܠܥܠ ܡܼܢ ܪ̈ܥܝܥܐ ܕܨܿܐܪ ܘܡܛܦܣ ܠܪܒܘܼܬܗܿ ܘܡܥܠܝܘܼܬܗܿ ܘܠܐ ܡܣܬܝܟܢܘܼܬܗܿ ܕܐܝܼܬܘܼܬܐ ܡܬܘܼܡܝܬܐ. ܘܐܢ ܝܡܐ ܪܒܐ ܕܐܘܩܝܢܘܣ ܠܐ ܐܬܝܼܕܥ ܠܗ ܬܚܘܼܡܐ ܘܠܐ ܣܿܟܐ. ܟܕ ܛܒ ܕܡܢܟܿܠܦܪܘܿܣ ܐܝܼܬ ܠܗ ܣܘܦܐ ܘܬܚܘܼܡܐ. ܒܗܿܝ ܕܠܓܘ ܡܼܢ ܐܐܪ ܡܼܬܚܡ. ܘܒܐܪܥܐ ܡܣܝܟ. ܡܕܝܢ ܗܿܘ ܝܡܐ ܠܐ ܡܬܼܡܠܠܢܐ ܕܚܕܝܼܪ ܠܒܪ ܡܼܢ ܟܿܠܗ ܣܿܟܐ ܕܪ̈ܩܝܼܥܐ ܕܫܡ̈ܝܐ ܘܡܕܝܪ̈ܐ ܕܡܘܙܠܬܐ. ܘܣܝܼܡ ܒܗܿܘ ܪܘܡܐ ܡܥܠܝܐ ܘܠܐ ܡܬܼܚܙܝܢܐ. ܟܡܐ ܗܿܝ ܗܿܟܝܼܠ ܪܒܘܼܬܗ܆ ܟܡܐ ܗܿܝ ܠܐ ܡܣܝܟܘܼܬܗ܆ ܠܐ ܣܟ ܡܣܼܬܝܟ. ܠܐ ܡܬܡܫܚ. ܠܐ ܡܬܼܕܪܟ. ܠܐ ܡܼܬܬܚܡ. ܠܝܬ ܠܗ ܣܘܦܐ ܘܠܐ ܣܟܐ. ܬܗܘܼܡܐ ܗܿܘ ܕܠܥܼܠ ܕܠܐ ܡܼܬܗܘܢܢ. ܥܘܼܡܩܐ ܪܡܐ ܘܡܥܠܝܐ ܕܣܟ ܠܐ ܡܕܪܟܐ ܠܗ ܝܼܕܥܬܐ ܐ̱ܢܫܝܬܐ. ܘܐܢ ܗܿܢܐ ܝܡܐ ܟܕ ܛܒܿ ܒܪܝܐ ܗܿܘ܆ ܘܒܠܚܘܼܕ ܨܿܐܪ ܛܘܼܦܣܐ ܕܗܿܝ ܪܒܘܼܬܐ ܕܐܝܼܬܘܼܬܐ ܣܓܝܼܕܬܐ ܘܠܐ ܒܪܝܼܬܐ ܘܡܬܘܡܝܬܐ ܡܕܝܢ ܗܼܝ ܐܝܼܬܘܼܬܐ ܕܐܘܣܝܐ ܕܐܗܘܼـܐ ܡܪܝܡܬܐ ܘܓܢܝܼܙܬܐ ܘܡܥܠܝܬ݀ ܡܼܢ ܟܿܠ ܗܘܢܐ ܘܡܚܫܒܬܐ. ܟܡܐ ܬܗܝܼܪܐ ܠܐ ܡܬܕܪܟܢܘܼܬܗܿ. ܟܡܐ ܫܒܝܼܚܐ ܡܥܠܝܘܼܬܗܿ. ܟܡܐ ܡܬܼܬܡܗܐ ܝܼܕܥܬܐ ܡܼܢ ܒܥܬܐ ܕܥܠܝܗܿ. ܟܡܐ ܬ݀ܗܪܝܢ ܟܿܠ ܗܘ̈ܢܝܢ ܘܡܬܒܠܗܝܢ ܟܿܠ ܙܘܥ̈ܝܢ ܡܼܢ ܠܐ ܡܬܒܨܝܢܘܼܬ ܚܘܼܫܒܐ ܕܥܠ ܠܐ ܡܣܝܟܘܼܬܗܿ. ܪܒ ܗܼܘ ܡܪܢ ܘܡܫܒܚ ܪܘܪܒܐܝܬ. ܠܐ ܡܼܬܥܩܒ ܟܝܿܢܐ ܕܐܝܼܬܘܼܬܐ ܡܬܘܼܡܝܬܐ. ܠܐ ܡܬܼܕܪܟ ܠܐ ܡܬܗܘܢܢ. ܠܐ ܣܟ ܡܬܼܡܫܚ. ܠܐ ܣܟ ܡܣܼܬܝܟ. ܠܐ ܣܟ ܡܬܼܡܠܠ. ܐܠܐ ܒܫܼܬܩܐ ܢܬܼܝܩܪ ܘܢܫܬܒܚ܀ ܘܒܗܿܠܝܢ ܫܠܡ ܩܦܠܐܘܢ ܕܚܡܫܐ ܒܝܕ ܐܠܗ ܕܚܝ ܘܥܕܪ܀

ܩܦܠܐܘܢ ܕܫܬܐ ܕܡܐܡܪܐ ܕܗ̄ ܥܡ ܐܠܗܐ ܕܡܚܟܡ. ܥܠܗܿܝ ܕܡܢܐ ܐܝܼܬܝܗܘܢ ܫܡܫܐ ܘܣܗܪܐ ܘܫܪܟܐ ܕܟܘܟ̈ܒܐ܆ ܘܡܼܢ ܡܿܢܐ ܗܘܼܘ܆ ܘܡܿܢܘܼ ܟܝܿܢܗܘܢ܆ ܘܐܝܟܢ ܐܝܼܬܘܗܝ ܛܘܼܟܿܣܗܘܢ܆ ܘܡܿܢܐ ܗܿܝ ܚܫܚܬܗܘܢ܆ ܘܐܝܟܢܐ ܐܢܝܢ ܕܘܼܟ̈ܝܬܗܘܢ܆ ܘܡܿܢܐ ܗܿܝ ܡܥܒܕܢܘܬܗܘܢ ܘܟܿܠܗ ܢܿܡܘܿܣܗܘܢ܆ ܒܡܠܼܬܐ ܡܿܢ ܕܒܪܝܘܝܘܼܬܐ܆ ܐܝܠ̈ܢܐ ܘܥܣܼ̈ܒܐ ܘܙܪ̈ܥܐ ܩܕܝܼܡܝܢ ܒܪܝܼܬܗܘܢ ܡܼܢ ܒܪܝܼܬܐ ܕܟܘܟ̈ܒܐ. ܘܐܦ ܡܬܓܠܝܢܘܼـܐ ܕܝܒܝܼܫܬܐ ܘܦܘܼܪܫܢܐ ܕܡܝ̈ܐ ܠܣܛܪ. ܘܩܒ̈ܝܬܐ ܕܝܡ̈ܡܐ ܗܟܘܬ݀ ܩܕܡܐܝܬ ܐܬܛܟܣܘ ܩܕܡ ܕܢܬܼܚܙܘܢ ܢܗܝܼܪ̈ܐ. ܐܠܐ ܚܢܢ ܡܛܠ ܕܡܼܢ ܠܥܠ ܫܪܝܼܢܢ ܕܢܚܘܐ ܥܠ ܚܕ ܚܕ ܡܼܢ ܗܘ̈ܝܐ ܘܬܘܼܩ̈ܢܐ ܕܒܪ̈ܝܬܐ. ܘܟܕ ܥܠ ܪ̈ܩܝܼܥܐ ܕܫܡܿܝܐ ܘܟܪܘܼܟܝܐ ܕܡܘܙܠܬܐ ܡܠܠܢܢ܆ ܙ݀ܕܩ ܠܢ ܕܒܣܼܕܪܐ ܢ݀ܣܒ ܘܥܠ ܟܿܠܗ ܛܟܼܣܐ ܘܢܿܡܘܿܣܐ ܕܡܘܙܠܬܐ. ܘܕܢܗܝܼܪ̈ܐ ܕܣܕܝܼܪܝܢ ܒܗܿ ܢܡܠܠ. ܘܗܿܝܕܝܢ ܢܚܘܐ ܘܢܡܠܠ ܥܠ ܗܿܠܝܢ ܕܠܬܼܚܬ ܡܼܢ ܪܩܝܼܥܐ. ܘܥܠ ܐܐܪܐܣ ܗܿܠܝܢ ܕܒܠܘܒܐ ܕܐܐܪ ܗܿܢܐ. ܘܗܿܝܕܝܢ ܒܗ ܒܛܟܼܣܐ ܟܕ ܢ݀ܡܛܐ ܠܐܪܥܐ. ܢܡܠܠ ܥܠܝܗܿ ܘܥܠ ܟܿܠ ܕܒܗܿ ܘܥܠ ܐܦ̈ܝܗܿ. ܐܝܟ ܕܡܚܟܡܐ ܛܝܒܘܼܬܐ ܐܠܗܿܝܬܐ. ܘܩܕܡܐܝܬ ܡܿܢ ܠܗܝܢ ܠܡ̈ܠܐ ܩܕܝܼܫ̈ܬܐ ܕܟܬܒܐ ܢܣܝܼܡ܆ ܕܐܝܟܢ ܐܬܼܒܪܝܼܘ ܢܗܝܼܪ̈ܐ ܘܟܘܟ̈ܒܐ.



Page 197



ܗܿܝܕܝܢ ܢܡܠܠ ܥܠܝܗܘܢ. ܘܐܡܼܪ ܐܠܗ ܢܗܘܼܘܢ ܢܗܝܼܪ̈ܐ ܒܪܩܝܼܥܐ ܕܫܡܿܝܐ. ܠܡܦܼܪܫ ܒܝܬ ܐܝܼܡܡܐ ܠܠܠܝܐ. ܘܢܗܘܼܘܿܢ ܠܐܬܘ̈ܬܐ ܘܠܙܒ̈ܢܐ ܘܠܝܘܡ̈ܬܐ ܘܠܫܢ̈ܝܐ. ܕܢܗܼܘܘܢ ܡܿܢܗܪܝܢ ܒܪܩܝܼܥܐ ܕܫܡܿܝܐ܆ ܘܠܡܢܗܪܘܼ ܥܠ ܐܪܥܐ. ܘܠܡܫܼܠܛ ܒܐܝܼܡܡܐ ܘܒܠܠܝܐ. ܘܗܘܼܐ ܗܿܟܢܐ. ܘܥܒܼܕ ܐܠܗܐ ܬܪܝܢ ܢܗܝܼܪ̈ܐ ܪܘܪ̈ܒܐ. ܢܗܝܼܪܐ ܪܒܐ ܠܫܘܼܠܛܢܐ ܕܐܝܼܡܡܐ. ܘܢܗܝܼܪܐ ܙܥܘܿܪܐ ܠܫܘܼܠܛܢܐ ܕܠܠܝܐ ܘܟܘܟ̈ܒܐ. ܘܝܗܼܒ ܐܢܘܢ ܐܠܗܐ ܒܪܩܝܼܥܐ ܕܫܡܿܝܐ ܠܡܢܗܪܘܼ ܥܠ ܐܪܥܐ. ܘܠܡܫܼܠܛ ܒܐܝܡܡܐ ܘܒܠܠܝܐ. ܘܠܡܦܼܪܫ ܒܝܬ ܢܘܼܗܪܐ ܠܚܼܫܘܼܟܐ. ܘܚܼܙܐ ܐܠܗܐ ܕܫܦܝܼܪ܀ ܩܕܡܢܢ ܓܝܪ ܐܡܼܪܢܢ ܡܼܢ ܠܥܠ܆ ܕܟܬܒܐ ܐܠܗܝܐ ܐܝܟ ܕܥܡ ܫܒܪ̈ܐ ܗܿܐ ܡܠܓܠ ܥܡܢ ܐܝܠܝܢ ܕܡܼܨܝܐ ܠܢ ܕܢ݀ܫܡܥ ܐܢܝܢ ܘܢܿܣܬܿܟܠ ܘܢܿܕܥ. ܘܗܿܠܝܢ ܟܿܠܗܝܢ ܗܿܐ ܬܢܐ ܘܡܫܡܥ ܠܢ ܕܐܡܼܪ ܐܠܗܐ ܚܝܐ. ܕܢܗܼܘ ܙܦܠܢ ܘܢܘܼܗܐ ܙܦܠܢ. ܗܟܢܐ ܓܼܕܫ ܘܚܕ ܬܘܼܩܢܐ ܕܐܬܼܒܪܝܼ. ܘܗܿܝܕܝܢ ܒܬܪ̈ܘܗܝ ܐ̱ܚܪܢܐ. ܠܘ ܗܟܢܐ ܢܿܣܬܟܠ. ܐܠܐ ܟ݀ܠܗܝܢ ܒܚܕ ܪܦܦܐ ܐܬܼܒܪܝܼܘ ܘܐܬܼܬܩܢܘ ܘܗܼ،ܘ ܘܗܿܠܝܢ ܟܿܠܗܝܢ ܕܚܢܢ ܒܐܿܠܦ ܐܠܦ̈ܝܢ ܫܢ̈ܝܢ ܠܡܚܣܢ ܡܨܝܐ ܠܢ ܕܢ݀ܬܢܐ ܐܢܝܢ ܒܬܘܼܪܓܡܐ ܕܡܐܡܪ ܦܘܼܡܐ. ܘܕܢܿܣܬܿܟܠ ܘܢܕܥ ܐܢܝܢ ܡܼܢ ܡܫܡܥ ܐܕܢܐ. ܒܬܪܥܝܼܬܗ ܕܐܠܗܐ ܐܝܼܬܝܐܝܬ ܐܝܼܬܝܗܝܢ ܒܚܕ ܢܙܠܐ ܓܡܝܼܪ̈ܬܐ ܘܡܫܡܠ̈ܝܬܐ. ܒܚܕ ܪܡܼܙܐ ܪܡܼܙ ܐܡܬܼܝ ܕܨܒܼܐ ܘܟ݀ܠܗܝܢ ܒܪ̈ܝܬܐ ܗܘܼ̈ܝ ܘܩܡܼ̈ܝ ܟܕ ܡܼܬܩܢ̈ܢ ܡܫܡ̈ܠܝܬܐ ܘܓܡܝܼܪ̈ܬܐ. ܘܠܝܬ ܒܟܝܿܢܐ ܕܐܝܼܬܘܼܬܐ ܬܪܝܢܘܼܬܐ. ܐܘܿ ܣܟ ܡܢܝܿܢܐ ܐܘܿ ܩܕܡܝܘܼܬܐ ܘܐܚܪܝܘܼܬܐ. ܐܠܐ ܟܿܠܗܝܢ ܐܟܚܕܐ ܝܿܕܥ ܠܗܝܢ ܠܗܿܠܝܢ ܕܡܼܢ ܕܗܘܼ̈ܝ ܘܗܿܠܝܢ ܕܠܥܿܠܡܝܢ ܗܿܘܝ̈ܢ ܒܡܫܘܼܚܬܗܝܢ ܘܡܢܝܿܢܗܝܢ ܘܐܝܟܢܝܘܼܬܗܝܢ ܘܟܡܝܘܼܬܗܝܢ. ܠܢ ܕܝܢ ܒܢܝ̈ܢܫܐ ܠܐ ܣܟ [ܡܨܼܝܐ] ܠܢ ܕܢܿܕܥ ܗܿܠܝܢ܆ ܣܛܪ ܡܼܢ ܐܪܝܼܟܘܼܬ ܙܒܢܐ ܘܢ݀ܡܫܘܼܚ ܘܢܿܟܝܼܠ ܘܢ݀ܡܢܐ ܣܕܝܼܪܐܝܬ ܚܕ ܬܪܝܢ ܬܠܬܐ ܐܝܟ ܛܟܼܣܐ ܕܡܢܝܿܢܐ ܘܢܫܼܡܥ ܠܫܪܒܐ ܒܡܐܡܪܐ ܣܿܓܝܼܐܐ ܚܕܐ ܚܕ ܡܠܼܬܐ܆ ܘܦܬܓܡܐ ܒܬܪ ܦܬܓܡܐ܀ ܐܝܟ [ܐܢܫ] ܕܐܝܼܬܘܗܝ ܒܒܝܬܐ ܪܒܐ ܣܿܓܝܼ ܕܡܿܠܐܼ ܨܒܼܘ̈ܬܐ ܡܫܚܠ̈ܦܬܐ. ܘܐܝܼܬܘܗܝ ܚܫܘܼܟܐ ܐܝܟ ܠܠܝܐ. ܘܡܼܢ ܫܝܠ ܢܥܘܿܠ ܢܗܝܼܪܐ ܕܫܪܓܐ ܠܒܝܬܐ. ܘܟܕ ܚܿܐܪ ܚܿܙܐ ܨܒܘ̈ܬܐ ܣܿܓܝ̈ܐܬܐ ܘܨܿܒܐ ܕܢܫܡܥ ܠܐ̱ܚܪ̈ܢܐ ܡܘܿܢ ܚܼܙܐ ܒܟ݀ܠܗ ܒܝܬܐ. ܘܐܝܠܝܢ ܕܒܚܕ ܪܦܦܐ ܚܼܙܐ ܠܐ ܡܼܨܝܐ ܕܢܐܡܪ ܗܟܘܬ ܩܠܝܼܠܐܝܼܬ. ܐܠܐ ܚܕܐ ܚܕܐ ܨܒܘܼـܐ ܬܢܐ. ܘܟܿܠ ܚܕ ܬܪܝܢ ܦܬܓܡ̈ܐ ܕܐ݀ܡܪ ܡܬܬܢܝܼܚ ܘܡܬܼܢܦܫ ܘܣܿܐܩ ܢܫܡܬܐ. ܘܗܿܝܕܝܢ ܬܘܼܒ ܡܡܠܠ. ܗܟܘܬ ܐܦ ܫܡܘܼܥ̈ܐ ܠܐ ܡܼܨܝܐ ܕܢܫܼܡܥܘܢ ܟܿܠܗܝܢ ܐܟܚܕܐ. ܐܠܐ ܒܣܕܝܼܪܘܼܬ ܬܢܝܐ ܡܠܼـܐ ܒܬܪ ܡܠܼܬܐ. ܗܟܢܐ ܘܟܬܒܐ ܩܕ̄ ܐܝܟ ܕܡܨܝܐ ܠܡܐܡܪ ܘܠܡܫܼܡܥ ܡܠܓܠܓ ܥܡܗܘܢ ܒܣܕܝܼܪܘܼܬܐ. ܘܠܐܝܠܝܢ ܕܒܚܕ ܪܦܦܐ ܗܘܼܘ ܘܐܬܼܬܩܢܘ. ܒܙܒܢܐ ܐܪܝܼܟܐ ܡܬܼܐܠܨ ܕܢܐܠܦ ܐܢܝܢ ܠܢ. ܗ̣ܿܢ ܐܢܼܬܪܥܐ ܥܠ ܗܿܠܝܢ ܟ݀ܠܗܝܢ ܕܐܡܿܪ ܥܠ ܐܠܗܐ܀



Page 198



ܬܘܼܒ ܗܿܟܝܼܠ  ܙ݀ܕܩ ܠܢ ܕܢܿܐܠܦ ܕܡܼܢ ܐܝܟܐ ܘܐܝܿܟܢܐ ܐܫܼܟܚܘ ܒܢܝ̈ܢܫܐ ܕܢܿܕܪܟܘܢ ܘܢܼܕܥܘܢ ܘܢܐܠܦܘܢ ܚܬܝܼܬܐܝܼܬ ܠܢܿܡܘܿܣܐ ܕܟܘܟ̈ܒܐ ܘܛܟܼܣܐ ܕܟܪܘܼܟܝܐ ܕܡܘܙܠܬܐ ܘܟܝ̈ܢܐ ܘܡܥܒܕܢ̈ܘܬܐ ܘܫܪܟܐ ܕܝܕܥ̈ܬܐ ܕܥܠ ܗܿܠܝܢ ܕܡܥ̈ܠܝܢ ܘܐܝܼܬܝܗܝܢ ܒܪ̈ܩܝܼܥܐ ܕܫܡܿܝܐ. ܘܒܣܘܦ̈ܐ ܪ̈ܚܝܼܩܐ ܘܒܥܘܼܡ̈ܩܐ ܬܚ̈ܬܝܐ. ܐܪܐ ܗܿܠܝܢ ܟ݀ܠܗܝܢ ܝܕ̈ܥܬܐ ܡܠܝܼܠ̈ܬܐ. ܘܚܟܼܡ̈ܬܐ ܬܗܝܼܪ̈ܬܐ. ܘܐܘܼܡܢܘܬܐ ܫܒܝܼܚܬܐ. ܒܠܥܼܕ ܡܼܢ ܡܥܒܕܢܘܼܬܐ ܐܠܗܿܝܬܐ ܡܼܨܝܐ ܗܘܼـ݀ ܕܢܼܬܝܠ̈ܦܢ܆ ܚܼܣ. ܠܐ ܣܟ ܡܿܨܐܼ ܟܝܿܢܐ ܕܥܒܝܼܕ̈ܐ ܕܢܕܪܟ ܘܢܕܥ ܗܿܠܝܢ ܒܠܥܼܕ ܡܼܢ ܡܘܗܒܬܐ ܕܚܟܼܡܬܐ ܐܠܗܿܝܬܐ ܕܗܼܝ ܒܼܬ݀ ܘܥܒܼܕܬ݀ ܘܬܩܢܬ݀ ܠܟܿܠܗܝܢ ܒܪ̈ܝܬܐ. ܘܣܡܬ݀ ܒܟܝܿܢܐ ܕܒܢܝ̈ܢܫܐ ܢܦܫܐ ܡܠܝܼܠܬܐ ܘܝܕܘܥܬܢܝܼܬܐ ܕܡܼܨܝܐ ܕܬܩܒܠܝ ܝܕ̈ܥܬܐ ܕܥܠ ܗܿܠܝܢ ܟ݀ܠܗܝܢ. ܘܫܪܝܼܪܐܝܼܬ ܐܬܼܩܪܝܼ ܘܐܼܬܘܗܝ ܒܪܢܫܐ ܨܠܡܐ ܘܕܡܘܼܬܐ ܕܒܪܘܼܝܗ܆ ܕܐܬܬܣܝܼܡ ܒܟܝܿܢܗ ܠܡܕܪܟܘܼ ܘܡܼܥܪܐ ܝܕܥ̈ܬܐ ܕܥܠ ܟܿܠ ܕܗܼܘܐ ܘܐܝܼܬܘܗܝ ܘܗܿܘܐ ܥܕܟܝܼܠ. ܘܗܿܠܝܢ ܟܿܠܗܝܢ ܡܬܼܝܠ̈ܦܢ ܡܼܢ ܐܡܝܼܢܘܼـ ܢܼܣܝܿܢܐ ܘܕܘܼܪܫܐ. ܘܝܘܼܠܦܢܐ ܡܿܢ ܘܝܼܕܥܬܐ ܕܟܿܠܗ ܢܿܡܘܿܣܐ ܕܟܘܟ̈ܒܐ ܐܫܟܼܚܘܗܝ ܐܪ̈ܡܝܐ ܒܒܠ̈ܝܐ ܐܘܟܝܼܬ ܟܠ̈ܕܝܐ ܗܿܢܘܢ ܕܒܡܕܢܚ ܬܝܡܢ ܕܥ݀ܡܪܬ ܥ݀ܡܪܝܢ. ܡܛ݀ܠ ܕܐܪܥܐ ܗܿܝ ܟܿܠܗܿ ܕܐܬܪ̈ܘܬܗܘܢ ܐܝܼܬܝܗܿ ܚܠܢܝܬܐ ܘܠܐ ܡܼܬܝܕ̈ܥܢ ܫܒܝܼ̈ܠܐ ܘܐܘܼܪ̈ܚܬܐ ܕܡܝܒ̈ܠܢ ܡܼܢ ܐܬܪܐ ܠܐܬܪܐ ܘܡܼܢ ܡܕܝܼܢܐ ܠܡܕܝܼܢܐ. ܘܡܼܢ ܩܪܐ ܠܩܪܐ. ܡܛ݀ܠ ܕܢ݀ܫܒ̈ܢ ܪ̈ܘܼܚܐ ܘܡܫܘܫ̈ܢ ܠܫܒܝܼ̈ܠܐ ܒܚܠܐ ܗܿܘ ܪܦܝܐ ܘܦܪܝܕܐ. ܘܐܦ ܚܡܝܼܡ ܗܿܘ ܐܬܪܐ ܣܿܓܝ ܘܡܘܩܕ ܫܡܼܫܐ ܒܐܝܼܡܡܐ. ܡܬܼܐܠܨܝܼܢ ܥܿܡܪ̈ܝ ܐܬܪܐ ܗܿܘ ܐܘܟܝܼܬ ܐܪܥ ܗܿܝ ܕܒܠܝ̈ܠܘܬܐ ܢܗܠܟܘܢ ܘܢܪܕܘܢ ܡܼܢ ܕܘܼܟ ܠܕܘܟ. ܕܠܐ ܢܣܼܬܿܝܛܘܢ ܡܼܢ ܥܙܝܼܙܘܼܬܗ ܕܫܡܼܫܐ. ܡܛ݀ܠ ܕܠܝܬ ܘܠܐ ܡܼܬܚܙܐ ܫܒܝܼܠܐ ܕܪܝܼܫܐ. ܠܟܘܟ̈ܒܐ ܣܿܝܡܝܢ ܠܗܘܢ ܢܝܼܫܐ ܘܥܠܝܗܘܢ ܪܕܝܢ ܠܟܿܠ ܟܪ ܕܨܿܒܝܢ. ܘܡܼܢ ܐܡܝܼܢܘܼܬ ܡܐܨܕܢܘܼܬܗܘܢ ܕܒܟܘ̈ܟܒܐ ܒܟܿܠܗܘܢ ܫܘܼܚܠ̈ܦܐ ܕܫܢܬܐ ܫܪܝܼܘ ܠܡܼܕܥ ܡܕܡ ܡܼܢ ܢ݀ܡܘܿܣ ܕܡܪܕܝܬܗܘܢ ܘܕܘܥ̈ܝܗܘܢ. ܘܗܿܟܢ ܒܩܠܝܼܠ ܩܠܝܼܠ ܒܝܕ ܐܡܝܼܢܘܼܬܐ ܕܙܒܢܐ ܐܪܝܼܟܐ܆ ܝܠܩܘܗܝ ܠܟܿܠܗ ܢܿܡܘܿܣ ܘܟܪܘܼܟܝܐ ܕܡܘܙܠܬܐ: ܘܐܝܼܬ ܗܘܼܐ ܒܐܬܪܐ ܗܿܘ ܡܕܢܚܝܐ ܐ̱ܢܫ ܡܼܢ ܒܢܝ̈ܐ ܕܒܢܗܝ ܒܢܝ̈ܐ ܕܢܘܿܚ ܕܡܼܬܩܪܐ ܝܘܢܝܛܘܿܢ. ܗܿܢܐ ܦܪܼܫ ܒܝܼܕܥܬܗ ܘܓܒܼܐ ܠܗ ܥܘܼܡܪܐ ܒܗܝܼܠܐ. ܘܐܙܼܠ ܥܡܼܪ ܠܚܘܼܕܐܝܼܬ ܒܡܕܒܪܐ ܫܗܝܐ ܕܫܿܠܐܼ ܡܼܢ ܟܿܠ ܩ̈ܠܝܢ ܘܚܣܝܼܟ ܡܼܢ ܟܿܠ ܥܢܝ̈ܢܝܢ. ܘܐܡܝܼܢܐܝܬ ܡܿܐܨܕ ܗܘܼܐ ܒܪ̈ܩܝܥܐ ܕܫܡܿܝܐ ܘܡܬܼܒܩܐ ܗܘܼܐ ܒܟܘܟ̈ܒܐ ܘܒܢܗܝܼܪ̈ܝ ܡܫܚܠ̈ܦܝ ܙܒ̈ܢܐ ܘܡܬܡܠܐ ܗܘܼܐ ܬܗܼܪ̈ܐ ܪܘܪ̈ܒܐ ܘܡܫܒܚ ܗܘܼܐ ܠܒܪܘܼܝܐ ܚܟܝܼܡܐ ܘܡܛܟܣܢܐ ܕܗܿܠܝܢ ܟܿܠܗܝܢ. ܘܗܿܟܢ ܒܝܕ ܫܠܝܗ ܘܠܚܘܼܕܝܘܼܬܗ ܘܚܣܝܼܟܘܼܬܗ ܕܡܼܢ ܟܿܠ ܫܡܼ̈ܥܐ ܘܩ̈ܠܐ ܘܫܓܝܼܫܘܼܬܗ ܕܥܿܠܡܐ. ܘܒܝܕ ܒܗܝܼܠܘܼܬܗ ܕܡܼܢ ܟܿܠ ܣܘܥܪ̈ܢ ܘܫܦܝܘܼܬ ܠܒܗ ܕܡܼܢ ̣ܿܠ ܡܪ̈ܢܝܢ܆ ܒܝܕ ܐܡܝܼܢܘܼܬ ܡܐܨܕܢܘܼܬܗ ܕܒܡܘܙܠܬܐ ܘܡܼܬܒܩܝܢܘܼܬܗ ܕܒܟܘ̈ܟܒܐ܆ ܐܬܝܗܒܬ݀



Page 199



ܠܗ ܛܝܒܘܬܐ ܕܝܼܕܥܬܐ ܕܥܠ ܟܿܠܗ ܢܿܡܘܿܣ ܟܘܟ̈ܒܐ ܘܟܪܘܟܝܐ ܕܡܘܠܙܬܐ. ܘܒܿܙܒܢ ܙܒܢ ܨܝܿܒܝܢ ܗܘܼܘ ܠܘܬܗ ܚܕ ܚܕ ܡܼܢ ܗܿܢܘܢ ܕܒܗܘܿ ܐܬܪܐ. ܘܡܬܼܢܗܪܝܢ ܗܘܼܘ ܡܢܼܗ ܘܡܼܬܚܟܡܝܼܢ ܒܕܐܝܟ ܗܿܠܝܢ. ܘܗܘܼܘ ܟܿܬܒܝܼܢ ܘܡܪܫܡܝܢ ܠܢܝܼܫ̈ܐ ܘܫܪ̈ܒܐ ܗܿܠܝܢ ܒܟܬܒܐ ܐܝܟ ܕܠܥܘܼܗܕܢܐ ܘܝܕܥܬܐ ܕܠܐ ܢܬܼܛܥ̈ܝܢ. ܘܗܟܢܐ ܒܩܠܝܼܠ ܩܠܝܼܠ ܝܠܦܘܼܗܝ ܠܟܿܠܗ ܢܿܡܘܿܣ ܕܟܘܟ̈ܒܐ. ܕܡܬܩܪܐ ܝܘܢܐܝܼܬ ܐܣܛܪܘܿܢܘܿܡܝܐ. ܘܟܡܐ ܕܐܬܝܒܠ ܙܒܢܐ ܬܘܼܒ ܡܼܬܚܟܡܝܼܢ. ܒܗܿܝ ܕܐܡܝܼܢܐܝܼܬ ܡܐܨܕܝܢ ܗܘܼܘ ܒܡܘܙܠܬܐ ܘܡܬܼܒܩܝܢ ܗܘܼܘ ܒܟܘܟ̈ܒܐ. ܘܡܛ݀ܠ ܕܥܕܟܝܠ ܬܘܼܒ ܕܘܼܪܫܐ ܕܒܝܘܼܠܦܢܐ ܐ̱ܚܪܢ ܠܝܬ ܗܘܼܐ ܠܗܘܢ ܣܛܪ ܡܼܢ ܐܡܝܼܢܘܼܬ ܚܘܪܐ ܕܒܡܘܙܠܬܐ ܝܠܦܘܼܗܿ ܠܐܘܼܡܢܘܼܬܐ ܗܼܢܘܢ ܟܠ̈ܕܝܐ. ܘܪܫܼܡܘ ܒܟܬܒ̈ܐ ܠܙܘ̈ܥܐ ܘܡܪ̈ܕܝܬܐ ܕܟܘܟ̈ܒܐ. ܘܠܡܥܒܕ̈ܢܘܬܗܘܢ ܘܟܝ̈ܢܝܗܘܢ ܘܠܟܿܠܗ ܢܿܡܘܿܣܐ ܕܝܼܠܗܘܢ. ܐܝܟܢܐ ܕܐܬܒܪܝܼܘ ܘܐܬܛܟܣܘ ܡܼܢ ܒܪܘܝܐ ܚܟܝܼܡܐ ܕܢܗܼܘܘܢ ܠܐܬܘ̈ܬܐ ܘܠܙܒ̈ܢܐ ܘܠܡܦܼܪܫ ܥܕ̈ܢܐ ܘܫܘܼܚܠ̈ܦܐ. ܐܝܟ ܕܝܼܠ̈ܝܬܐ ܕܐܬܬܣܝܼܡ ܒܟܝܿܢܗܘܢ. ܕܒܗܿ ܢܥܒܕܘܢ ܐܝܟ ܫܪܟܐ ܕܒܪ̈ܝܬܐ. ܒܬܪܟܢ ܝܒܠ ܙܒܢܐ ܘܩܼܡܘ ܐܢܫ̈ܐ ܡܚܒ̈ܠܐ ܕܡܚܒܠ ܪܥܝܿܢܗܘܢ ܡܼܢ ܠܐ ܝܼܕܥܬܐ ܡܥܒܕܢܘܼـܐ ܕܫܐܕ̈ܐ܆ ܘܛܥܼܘ ܒܗܘܢ ܘܐܣܒܪܘ ܡܕܡ ܚܠܦ ܡܕܡ. ܘܐܣܒܪܘ ܕܡܠ̈ܝܼܠܐ ܐܢܘܢ. ܘܚܐܪܘܬܐ ܘܫܠܝܼܛܘܼܬ ܒܝܿܬܐ ܐܝܼܬ ܠܗܘܢ. ܘܩܠܝܼܠ ܩܠܝܼܠ ܐܛܥܝܼ ܐܢܘܢ ܣܛܢܐ. ܥܕܡܐ ܕܐܣܒܪܘ ܥܠܝܗܘܢ ܕܒܪ̈ܘܝܐ ܘܥܒܘܼܕ̈ܐ ܐܝܼܬܝܗܘܢ. ܘܣܡܼܘ ܟ݀ܠܚܕ ܚܕ ܡܢܼܗܘܢ ܫܡܼܐ ܕܐܠܗܐ ܘܗܘܼܘ ܦܿܠܚܝܢ ܠܗܘܢ ܘܣܿܓܕܝܢ ܘܡܩܝܼܡܝܢ ܥܠ ܫܡܗܘܢ ܨ̈ܠܡܐ ܘܡܣܩܝܢ ܨܘܼܪ̈ܬܐ ܥܠ ܐܣ̈ܐ ܘܐܣܛܘܼ̈ܢܐ. ܘܩܿܒܥܝܢ ܠܗܘܢ ܝܘܼܩ̈ܢܐ ܘܡܢܿܩܝܼܢ ܠܗܘܢ ܘܡܥܿܛܪܝܢ ܩܕܡܝܗܘܢ ܒܣ̈ܡܐ ܘܕ݀ܒܚܝܢ ܕܒܗܚܐ. ܐܦ ܣܛܢ ܒܙܒܢ ܙܒܢ ܡܡܠܠ ܗܘܼܐ ܒܚܕ ܚܕ ܡܼܢ [ܨ̈ܠܡܐ ܗܠܝܢ. ܘܡܛܥܐ ܒܗܘܢ ܘܡܒܕܩ ܠܗܘܢ] ܥܬܝܼܕ̈ܬܐ ܘܓ݀ܠܐ ܟܣܝ̈ܬܐ. ܘܡܣܪܗܒ ܘܡܟܪܙ ܛܒܼ̈ܐ ܕܗܘܘ ܒܐܬܪ̈ܘܬܐ ܪ̈ܚܝܼܩܐ. ܘܡܝܬܐ ܥܠ ܠܒܼܘ̈ܬܗܘܢ ܚܘܼܫܒܐ ܘܓܠܐ ܠܐܚܪܢܐ. ܘܒܕܐܝܟ ܗܿܠܝܢ ܐܛܥܝܼ ܠܣܓܝ̈ܐܐ ܥܕܡܐ ܠܝܘܡܢܐ܀ ܦܪ̈ܘܫܐ ܕܝܢ ܘܚܠ̈ܝܼܡܝ ܒܝܼܕܥܬܐ ܕܫܪܪܐ. ܠܐ ܣܟ ܡܬܼܛܥܝܢ. ܐܠܐ ܝ݀ܕܥܝܢ ܠܗܘܢ ܚܬܝܼܬܐܝܬ. ܒܗܿܝ ܕܐܝܼܬܝܗܘܢ. ܗ̄ ܒܗ ܒܛܟܼܣܐ ܘܟܝܿܢܐ ܘܕܝܼܠ̈ܝܬܐ. ܘܐܝܟܢܝܘܼܬܐ ܕܒܪܐ ܘܐܬܩܢ ܘܛܟܣ ܐܢܘܢ ܒܿܪܘܝܐ܆ ܐܟܡܐ ܕܐܝܼܬܝܗܘܢ ܘܡܛܠܡܘܢ ܐܝܼܬܝܗܘܢ. ܗ̄ ܠܐܬܘ̈ܬܐ ܘܠܙܒ̈ܢܐ ܘܠܡܢܗܪܘܼ ܒܐܝܼܡܡܐ ܘܒܠܠܝܐ. ܘܠܡܥܒܕܘܼ ܫܘܼܚܠ̈ܦܐ ܒܐܐܪ. ܘܠܡܒܪܒܝܘܼ ܙܪ̈ܥܐ ܘܠܡܒܫܠܘ ܦܐܪ̈ܐ. ܘܠܡܥܒܕܘܼ ܒܟܝܿܢ ܐܪܥܐ ܫܘܼܚܠ̈ܦܐ ܣܓܝ̈ܐܐ. ܘܗܿܠܝܢ ܘܐܕܝܟ ܗܿܠܝܢ ܒܟܝܿܢܐ ܣܼܡ ܘܩܒܼܥ ܒܗܘܢ ܒܪܘܼܝܐ ܟܝ̈ܢܐ ܘܕܝܼܠ̈ܝܬܐ. ܐܝܟ ܫܪܟܐ ܕܒܪ̈ܝܬܐ ܐܝܼܠ̈ܢܐ ܘܦܐܪ̈ܐ ܘܥܩܪ̈ܐ ܘܐܪ̈ܥܬܐ ܘܟ̈ܐܦܐ ܘܠܘ ܒܨܒܝܿܢܗܘܢ. ܐܦܠܐ ܡܠ̈ܝܼܠܐ ܒܙܢܐ ܐ̱ܚܪܢܐ. ܗ̄ ܕܡܫܼܬܥܒܕܝܢ ܠܪ̈ܡܙܐ ܐܠܗ̈ܝܐ. ܘܡܫܼܬܡܥܝܢ ܠܨܒܝܿܢܗ. ܐܠܐ ܗܕܐ ܠܟܿܠܗܝܢ ܒܪ̈ܝܬܐ ܐܝܼܬܝܗܿ ܚܝ̈ܐ. ܘܡܠ̈ܝܼܠܐ ܘܠܐ ܡܠ̈ܝܼܠܐ. ܘܐܛܝܼܡ̈ܐ ܘܠܐ ܪ̈ܓܘܫܐ.



Page 200



ܘܟܿܠ ܕܐܝܼܬ ܒܒܪܝܼܬܐ ܡܫܬܘܕܥܝܢ ܠܒܿܪܘܝܐ ܘܡܫܼܬܥܒܕܝܢ ܠܪܡܼܙܗ. ܒܫܪܪܐ ܫܦܝܼܪܐ ܒܪܝܼܬܗܘܢ. ܘܡܥܠܝ ܐܬܪܗܘܢ ܘܫܒܝܼܚ. ܘܒܝܕ ܠܐ ܡܫܬܚܠܦܢܘܬ ܢܿܡܘܿܣܗܘܢ ܘܡܪܕܝܬܗܘܢ ܗܐ ܙܦܠܢ ܐ̈ܠܦܐ ܕܫܢܝ̈ܐ ܡܬܝܕܥܝܼܢ ܕܫܒܝܼܚ ܗܼܘ ܟܝܿܢܗܘܢ ܣܿܓܝܼ ܘܫܿܦܐܼ ܘܕܿܟܐܼ. ܘܣܿܓܝܼ ܫܦܝܼܪܐ ܒܪܝܼܬܗܘܢ. ܐܠܐ ܒܪ̈ܝܐ ܘܥܒܝܼܕ̈ܐ ܐܢܘܢ. ܘܐܝܼܬ ܒܟܝܿܢܗܘܢ ܕܝܼܠ̈ܝܬܐ ܕܠܐ ܣܟ ܡܫܼܬܚܠ̈ܦܢ ܠܘ ܒܨܒܝܿܢܐ܆ ܐܠܐ ܒܟܝܿܢܐ. ܐܝܟ ܐܝܠ̈ܢܐ ܘܥܩܪ̈ܐ ܘܟܐܦ̈ܐ ܘܐܪ̈ܥܬܐ ܕܣܼܡ ܐܠܗܐ ܒܟܝܢܐ ܕܟܿܠ ܚܕ ܕܝܼܠܿܝܬܐ ܡܕܡ ܘܡܥܒܕܢܘܼܬܐ ܠܘܬ݀ ܡܕܡ ܗܼܢܘܢ ܠܣܘܼܢܩܢܐ ܘܚܫܚܬܐ ܕܩܘܼܝܡܗ ܕܥ݀ܠܡܐ. ܡܐܠܠܘܢ ܕܝܢ ܘܐ̱ܪܙܐ ܪܒܐ ܕܡܩܕܡܘܼܬ ܝܕܥܬܗ ܕܐܠܗܐ ܕܛܡܼܪ ܐܠܗܐ [ܒܟܝܢܗܘܢ] ܝܕܥܬܐ ܟܣܝܼܬܐ ܘܫܘܼܘܕܥܐ ܕܗܿܠܝܢ ܕܥܬܝܕ̈ܢ ܕܢܗܼܘ̈ܝܢ. ܐܘܿ ܒܐܐܪ ܘܪܩܝܼܥܐ. ܐܘܿ ܥܠ ܐܪܥܐ. ܘܒܐܕ̈ܫܐ ܕܒܓܦܪܐ ܐܘܿ ܒܦܓܪ̈ܐ ܕܒܢܝ̈ܢܫܐ ܡܠ̈ܝܼܠܐ. ܘܬܘܼܒ ܣܼܡ ܒܗܘܢ ܐܠܗܐ ܫܘܘܕ̈ܥܐ ܡܕܡ ܥܡܝܼܩ̈ܐ ܕܩܕܡ ܘܝܼܕܥ ܐܢܝܢ ܐܟܡܐ ܕܝ݀ܕܥ ܠܟܿܠܗܝܢ ܐܝܠܝܢ ܕܥܬܝܕ̈ܢ ܠܡܗܼܘܐ. ܐܢ ܒܥܒܿܕ̈ܐ ܘܐܢ ܒܡ̈ܠܐ ܘܐܢ ܒܚܘܼܫ̈ܒܐ ܕܒܢܝ̈ܢܫܐ ܒܨܒܝܿܢܗܘܢ ܒܙܘܥܐ ܕܚܐܪܘܬܗܘܢ ܘܒܫܠܝܼܛܘܼܬ ܒܝܿܬܗܘܢ. ܘܠܘ ܒܩܛܝܼܪܐ ܩܕܡ ܝܼܕܥ ܐܢܝ̈ܢ ܐܝܟ ܝܿܕܥ ܟܿܠ. ܘܣܼܡ ܝܼܕܥܬܐ [ܕܥܠܝܗܝܢ] ܒܟܝܿܢܐ ܘܕܝܼܠ̈ܝܬܐ ܕܟܘܟ̈ܒܐ ܘܨܝܕ ܦܪ̈ܘܼܫܐ ܘܚܟܝܼܡ̈ܝ ܒܫܪܪܐ ܐܠܗܝܐ. ܗܿܠܝܢ ܫܘܼܘܕ̈ܥܐ ܠܪܒܘܼܬ ܚܟܡܼܬܗ ܕܐܠܗ ܘܠܡܩܕܡܘܼܬ ܝܼܕܥܬܗ ܡܚܘ̈ܝܢ ܘܡܒ̈ܕܩܢ. ܘܠܘ ܠܚܐܪܘܼܬܐ ܘܫܠܝܼܛܘܼܬ ܒܝܿܬܐ ܕܒܪܢܫܐ ܡܛ̈ܠܢ: ܕܐܝܟܢ ܕܝܢ ܫܡܼܥ. ܐܝܟ ܐܢܫ ܢܐܡܪ ܕܐܬܝܼܠܕ ܦܠܢ ܒܪܢܫܐ ܒܥܕܢ ܦܠܢ. ܘܟܕ ܚܪܼܘ ܘܚܙܼܘ ܐܝܠܝܢ ܕܡܕܪܫܝܢ ܒܝܘܼܠܦܢܐ ܗܿܢܐ ܕܐܣܛܪܘܢܘܡܝܐ ܕܝܠܦܘܗܝ ܡܼܢ ܢܣܝܿܢܐ ܘܕܘܼܫܐ ܐܡܝܼܢܐ ܕܒܙܒܢܐ ܐܪܝܼܟܐ ܐܪܕܟܘ ܡܢܢܼܗ ܕܚܘܼܫܒܢܐ ܕܝܼܕܥܬܐ. ܕܗܿܢܐ ܒܪܢܫܐ ܥܬܝܕ ܕܢܗܘܼܐ ܙܦܠܢ ܘܙܦܠܢ. ܘܠܐܝܠܝܢ ܡܿܢ ܕܥܠ ܦܓܪܗ ܡܫܘܕܥܝܢ. ܕܐܝܟ ܓܕ̈ܫܐ ܘܐܬܘ̈ܬܐ. ܘܓܘ̈ܢܐ ܘܪܒܘܼـܐ. ܘܙܥܘܼܪܘܼܬܐ. ܘܚܪܝܼܦܘܼܬܐ. ܘܡܬܿܝܼܢܘܼܬܐ. ܘܡܫܪܪܘܼܬܐ. ܘܪܦܝܘܼܬܐ. ܘܚܝܠܬܢܘܼܬܐ. ܘܡܚܝܼܠܘܼܬܐ. ܘܫܘܼܦܪܐ. ܘܣܢܝܘܼܬܐ. ܘܥܪܝܡܘܼܬܐ. ܘܦܫܝܼܛܘܼܬܐ. ܘܚܪܝܼܦܘܼܬ ܗܘܢܐ. ܘܛܥܿܘܫܘܼܬ ܗܘܢܐ. ܘܣܓܝܼܐܘܼܬ ܪܓܼܬܐ. ܘܟܢܝܼܟܘܼܬܐ. ܘܝܬܝܼܪܘܼܬ ܚܡܬܐ. [ܘܕܚܘܠܬܢܘܬܐ.] ܘܠܒܝܼܒܘܼܬܐ. ܘܚܬܝܼܪܘܼܬܐ. ܘܫܝܼܛܘܼܬܐ. ܘܚܪܥܘܼܬܐ. ܘܬܡܝܼܡܘܼܬܐ. ܣܿܓܝ̈ܐܐ ܕܐܝܟ ܗܿܠܝܢ ܕܡܼܢ ܡܘܓ̈ܘܗܝ ܕܦܓܪܐ ܓܿܕܫ̈ܢ. ܗܿܠܝܢ ܡܼܢ ܢܣܝܿܢܐ ܝܼܠܦ ܚܬܝܼܬܐܝܼܬ. ܝܕܥܬܐ ܕܝܢ ܢܦܫܢܝܬܐ ܐܘܟܝܼܬ ܨܒܝܿܢܐ. ܕܐܝܼܬܘܗܝ ܙܘܥܐ ܕܚܐܪܘܼܬܐ ܘܫܠܝܼܛܘܼܬ ܒܝܿܬܐ. ܐܢ ܝ݀ܨܦ ܘܡܕܒܪ ܠܗܿܠܝܢ ܟ݀ܠܗܝܢ ܡܠܝܼܠܐܝܼܬ ܘܠܘ ܒܥܝܼܪܐܝܼܬ ܘܚܝܘܼܬܢܐܝܼܬ. ܘܐܢ ܐܝܟ ܒܪܢܫܐ ܡܠܝܼܠܐ ܡܬܼܕܒܪ ܘܡܬܼܒܝܢ ܒܐܝܼܩܪܗ ܘܒܡܥܠܝܘܬ ܟܝܿܢܗ ܕܒܿܪܐܼ ܘܥܒܝܼܕ ܒܨܠܡ ܡܪܗ ܘܒܕܡܘܼܬ ܥܒܘܿܕܗ. ܠܗܿܠܝܢ ܟ݀ܠܗܝܢ ܡܠܝܼܠܐܝܼܬ ܘܐܝܟ



Page 201



ܨܒܝܢ ܡܪܗ. ܡܐܠܠܘܢ ܘܐܝܟ ܕܫܦܝܼܪ ܥܠ ܟܿܠܢܫ ܡܬܼܕܒܪ ܘܣܿܒܪ. ܘܡܟܢܟ ܡܿܢ ܠܪܓܼܬܐ. ܡܪܝܼܚܐ ܠܚܡܼܬܐ. ܡܡܟܟ ܠܚܬܝܼܪܘܼܬܐ. ܡܚܟܡ ܠܚܪܥܘܼܬܐ. ܡܟܒܫ ܠܬܙܝܼܙܘܼܬ ܦܓܪܐ. ܥܡ ܗܿܠܝܢ ܕܫܪܟܐ. ܐܢ ܕܝܢ ܡܗܡܐ ܘܝ݀ܗܒ ܠ̈ܚܫܐ ܗܿܠܝܢ ܬܒ̈ܥܬܗܘܢ܆ ܘܡܼܬܕܡܐ ܠܫܪܟܐ ܕܒܥܝܼܪܐ ܘܚܝܘܼܬܐ ܕܠܐ ܡܠܼܬܐ. ܦܓܪܐ ܡܿܢ ܡܼܢ ܐܣܛܘܼܟ̈ܣܐ ܡܪܟܒ ܘܬܚܼܝܬ ܡܘܙܠܬܐ ܐܝܼܬܘܗܝ. ܡܼܛ݀ܠܗܿܕܐ ܡܼܢܗ ܡܼܢ ܡܘܙܠܬܐ ܡܬܼܒܩܒ̈ܥܢ ܒܗ ܗܿܠܝܢ ܟ݀ܠܗܝܢ ܓܕܫܢ̈ܝܬܐ ܘܟܝ̈ܢܝܬܐ. ܢܦܫܐ ܕܝܢ ܠܘ ܡܼܢ ܐܣܛܘܼܟ̈ܣܐ ܕܬܚܝܬ ܡܘܙܠܬܐ ܐܝܼܬܘܗܝ ܟܝܿܢܗܿ. ܐܠܐ ܠܥܼܠ ܘܠܒܪ ܡܼܢ ܡܘܙܠܬܐ ܘܡܼܢ ܐܣܛܘܼܟ̈ܣܐ ܗܘܼܠ̈ܢܝܐ. ܡܕܡ ܪܘܼܚܢܝܐ ܘܫܦܝܐ ܘܩܛܝܼܢܐ ܐܝܟ ܟܝܿܢܐ ܕܪ̈ܘܚܢܐ. ܘܗܼܝ ܝܿܕܥܐ ܘܦܩܿܕܐ [ܥܠ] ܡܘܙܠܬܐ ܘܡܫܥܒܕܐ ܠܐܣܛܘܼܟ̈ܣܐ ܘܠܘ ܗܼܢܘܢ ܡܫܥܒܕܝܢ ܠܗܿ. ܡܛܠ ܕܠܐ ܟܕܝܼܢܐ ܬܚܝܼܬ ܪܘܼܟܒܐ ܗܘܼܠܢܝܐ ܕܡܢܼܗܘܢ. ܡܕܝܢ ܚܘܼܫ̈ܒܐ ܘܙܘ̈ܥܐ ܕܚܐܪܘܼܬܐ ܘܡ̈ܠܐ ܕܢ݀ܦܩ̈ܢ ܡܼܢ ܠܒܐ ܒܝܕ ܡܬܬܙܝܼܥܢܘܘܼܬܐ ܕܠܫܢܐ. ܒܪܘܼܟܒܐ ܕܩ̈ܠܐ ܘܣܿܥܘܼܪܘܼܬܐ ܕܐܝܼܕ̈ܝܐ ܨܒܝܿܢܐܝܼܬ ܘܡܠܝܼܠܐܝܼܬ. ܕܒܝܕ ܗܿܠܝܢ ܡܬܬܕܝܼܢܐ ܚܛܝܼܬܐ ܘܙܕܝܼܩܘܼܬܐ. ܗܿܠܝܢ ܕܫܠܝܼܛܘܼܬ ܒܝܿܬܐ ܕܢܦܫܐ ܡܠܝܼܠܬܐ ܘܝܕܘܼܥܬܢܝܼܬܐ ܐܝܼܬܗܝܢ. ܘܠܘ ܕܓܕ̈ܫܘ̄ ܕܦܓܪܐ ܚܝܘܼܬܐ ܡܪܟܒܬܐ. ܐܠܐ ܡܛ݀ܠ ܕܐܣܝܼܪܐ ܘܡܚܝܕܐ ܢܦܫܐ ܒܦܓܪܐ܆ ܡܼܨܛܠܝܐ ܥܡܗ ܠܕܚܠ̈ܬܗ. ܘܟ݀ܠܗܝܢ ܕܝܼܠܗ ܐܦ ܕܝܼܠܗܿ ܡܬܐܡܪ̈ܢ. ܡܛܠ ܕܗܝܼ ܐܝܼܬܝܗܿ ܡܕܒܪܢܝܼܬܗ ܐܝܟ ܗܢܝܘܼܟܐ ܠܣܘܣܝܐ ܘܠܘ ܗܼܘ ܡܕܒܪ ܠܗܿ. ܐܟܡܐ ܕܐܦܠܐ ܣܘܣܝܐ ܡܿܨܐܼ ܥ݀ܨܐ ܨܒܝܿܢܗ ܕܗܢܝܘܼܟܐ ܕܐܚܝܼܕ ܦܿܓܘܼܕ̈ܘܗܝ. ܐܢ ܗܼܘ ܣܘܣܝܐ ܘܡܢܣܐ ܕܢܫܼܘܪ ܠܟܐ ܘܠܟܐ ܐܝܟ ܟܝܿܢܗ. ܐܠܐ ܗܢܝܘܼܟܐ ܒܗܿܝ ܕܐܚܝܼܕ ܦܿܓܘܼܕ̈ܘܗܝ܆ ܠܐ ܡܪܦܐ [ܠܗ. ܘܐܢ ܡܪܦܐ] ܘܡܗܡܐ ܫܘܪ ܒܥܪܡܐ ܡܕܡ. ܐܘܿ ܡܼܢ ܫܩܝܼܦܐ ܘܢ݀ܦܠܝܢ ܬܪܗܝܗܘܢ ܘܡܼܬܬܒܪܝܢ. ܘܟ݀ܠܗ ܐܒܕܢܐ ܡܼܢ ܗܢܝܘܼ̣ܐ ܡܼܬܬܒܥ. ܗܟܘܬ ܐܣܒܪ ܐܦ ܥܠ ܢܦܫܐ܀ ܬܘܼܒ ܕܝܢ ܐ̱ܪܙܐ ܐ̱ܚܪܢܐ ܓܿܠܝܢ ܩܕܡ ܦܪ̈ܘܫܐ ܕܫܪܪܐ. ܐܡܼܪ ܠܝ ܐܚܘܢ. ܟ݀ܠܗܝܢ ܐܝܠܝܢ ܕܥܬܝܼܕ ܠܡܣܼܥܪ ܒܪܐܢܫܐ ܕܡܼܬܝܼܠܕ ܒܬܪ ܡ̈ܐܐ ܫܢ̈ܝܢ. ܐܘܿ ܐܠܦ ܐܘܿ ܝܬܝܼܪ. ܐܘܿ ܠܡܡܠܠܘܼ ܐܘܿ ܠܡܬܼܚܫܒܘܼ. ܩܕܡ ܝܼܕܥ ܐܢ̈ܝܢ ܐܠܗܐ ܠܟܿܠܗܝܢ ܐܘܿ ܠܐ. ܡܢܟܿܠܦܪܘܿܣ ܝ݀ܕܥ ܠܟܿܠܗܝܢ ܩܕܡ ܗܘܝܗܝܢ. ܘܐܝܟܢܐ ܡܨܝܐ ܠܢ ܕܢܕܥ ܐܢܝ̈ܢ. ܝ݀ܕܥܝܢܢ ܕܝܢ ܠܗܿܠܝܢ ܡܼܢ ܒܘܼܕ̈ܩܐ ܕܢܒܝܘܼܬܐ ܕܡܼܬܝܼܗܒܐ ܡܓܢ ܠܚܕ ܚܕ ܒܛܝܒܘܼܬܐ܆ ܡܼܛ݀ܠ ܦܘܼܪ̈ܢܣܐ ܕܡܕܒܪܢܘܬܐ. ܐܘܿ ܡܼܢ ܚܒܪܬܗܿ ܕܢܒܝܘܼܬܐ ܕܡܼܬܝܗܒܐ ܘܡܬܼܝܕܥܐ ܒܬܪ ܥܡܠܐ ܣܿܓܝܼܐܐ ܘܕܘܼܪܫܐ ܘܝܘܼܠܦܢܐ. ܕܐܝܼܬܝܗܿ ܕܛܡܝܼܪܐ ܒܝܼܕܥܬܐ ܕܟܘܟ̈ܒܐ ܒܨܒܝܢ ܒܪܘܼܝܐ ܚܟܝܼܡܐ ܘܪܡ ܒܡܩܕܡܘܼܬ ܝܼܕܥܬܐ. ܐܠܐ ܠܘ ܡܛ݀ܠ ܕܩܕܡ ܝܼܕܥ ܐܠܗܐ ܠܐܝܠܝܢ ܕܥܬܝܕ ܒܪܢܫܐ ܠܡܼܣܥܪ ܐܘܿ ܠܡܼܓܕܫ ܠܗ܆ ܘܫܘܕܥ ܐܢܝܢ. ܠܗܿܠܝܢ ܡܼܢ ܙܘ̈ܥܐ ܕܟܘܟ̈ܒܐ ܐܝܟ ܕܡܩܕܡܝܢ ܡܬܚܡܝܼܢ ܐܣܛܪܘܠܘܓܘ



Page 202



ܘܡܫܘܕܥܝܢ ܠܐܝܠܝܢ ܕܥܬܝܼܕ̈ܢ. ܡܼܢ ܟܿܠܦܪܘܿܣ ܐܿܠܨܐ ܕܢܗ̈ܘܝܢ ܗܿܠܝܢ ܩܛܝܼܪܐܝܼܬ. ܐܠܐ ܡܛ݀ܠ ܕܥܬܝܼܕ̈ܢ ܕܢܗܘ̈ܝܢ ܡܼܢ ܟܿܠ ܦܪܘܿܣ. ܒܙܘܥܐ ܕܚܐܪܘܼܬܐ ܘܫܠܝܼܛܘܼܬ ܒܝܿܬܐ ܨܒܝܿܢܐܝܼܬ ܘܠܘ ܒܩܛܝܼܪܐ. ܩܕܡ ܝܼܕܥ ܐܢܝܢ ܗܿܘ ܝܿܕܥ ܟܿܠ ܘܫܠܝܼܛ ܟܿܠ. ܘܡܿܨܐܼ ܟܿܠ. ܘܐܝܟܐ ܕܨܿܒܐ ܫܿܒܩ ܕܬܫܡܠܐ ܨܒܝܿܢܗܿ. ܐܟܡܐ ܕܝܿܕܥ ܒܥܡܝܼܩܘܼܬ ܕܝܼܢ̈ܘܗܝ ܠܐ ܡ̱ܬܕܪ̈ܟܢܐ. ܘܐܢ ܬܐܡܪ ܟܿܠ ܕܨܿܒܐ ܡܪܝܐ ܥܿܒܕ ܘܡܫܚܠܦ ܘܡܒܛܠ. ܘܡܿܚܐ ܘܡܐܣܐ. ܘܡܐܚܐ ܘܡܡܝܼܬ. ܫܪܪܐ ܕܗܟܢ ܐܝܼܬܝܗܿ. ܐܠܐ ܠܘ ܥܕܟܝܠ ܨ݀ܒܐ ܒܗܿܠܝܢ. ܨܒܼܐ ܡܼܢ ܟܕܘܼ ܒܟܿܠܗܝܢ ܐܝܠܝܢ ܕܨ݀ܒܐ. ܘܟ݀ܠܗܝܢ ܓܡܝܼܪ̈ܬܐ ܘܡܫܡ̈ܠܝܬܐ ܐܝܼܬܝܗܝܢ ܒܬܪܥܝܼܬܗ. ܘܠܘ ܥܕܟܝܠ ܡܬܼܚܫܒ. ܘܗܿܝܕܝܢ [ܨ݀ܒܐ] ܐܝܟ ܒܨܝܼܪܘܬܢ ܕܝܼܠܢ. ܕܟܿܠ ܐܡܼܬܝ ܡܕܡ ܚܕܬ ܡܬܼܚܫܒܝܼܢܢ ܘܨܿܒܝܢܢ ܘܣܿܥܪܝܼܢܢ. ܚܣ ܠܗܿܝ ܝܕܥܬܐ ܚܟܝܼܡܬ݀ ܒܟܿܠ ܟܿܠ. ܕܗܘܼܐ ܐܘܿ [ܓܕܫ ܒܒܪܝܬܐ. ܐܘܿ ܥܕܟܝ ܗܿܘܐ ܐܘܿ] ܓ݀ܕ]. ܐܢ ܒܥܒܿܕܐ ܘܐܢ ܒܡܠܼܬܐ ܘܐܢ ܒܚܘܼܫܒܐ܆ ܕܠܐ ܝ݀ܕܥ ܠܗܝܢ ܓܡܝܼܪܐܝܬ ܐܝܟ ܗܿܘ ܕܗܘܼ̈ܝ ܡܼܢ ܟܕܘ ܡܼܢ ܩܕܡ ܬܪ̈ܡܝܬܗ ܕܥ݀ܠܡܐ. ܘܟܿܠܗܝܢ ܕܗܘܼ ܨܒܼܐ ܡܼܢ ܫܘܼܪܝܐ ܕܒܪܝܼܬܐ ܕܥܠ̈ܡܐ܆ ܥܕܡܐ ܠܥܿܠܡܥܿܠܡܝܢ܆ ܓܡܝܼܪ̈ܬܐ ܐܢܝܢ ܒܝܼܕܥܬܗ [ܘ]ܡܫܡܠ̈ܝܬܐ. ܘܠܘ ܚܼܕ̈ܬܬܐ. ܠܝܬ ܡܕܡ ܚܕܬ ܣܟ ܠܘܬ ܗܿܝ ܝܼܕܥܬܐ ܡܫܡܠܝܬܐ ܘܚܟܝܼܡܬ݀ ܒܟܿܠ. ܘܐܢ ܢܗܼܘܐ ܐ̱ܢܫ ܕܒܚܕ ܝܘܡܐ ܪ̈ܒܘܼ ܙܒ̈ܢܝܢ ܢܫܼܬܚܠܦ ܒܚܘܼܫܒ̈ܘܗܝ. ܘܪ̈ܒܘܼ ܙܒ̈ܢܝܢ ܢܚܼܛܐ ܘܢܗܼܦܘܟ ܢܬܘܼܒ܆ ܘܢܥܼܬܪ ܘܢܬܼܡܣܟܢ. ܘܢܥܼܒܕ ܡܕܡ ܘܢܬܼܬܘܐ ܒܗ. ܠܟܿܠܗܝܢ ܗܿܠܝܢ ܩܕܡ ܝܼܕܥ ܐܠܗܐ ܡܫܡܠܝܐܝܼܬ ܐܝܟ ܕܗܘܼ̈ܝ. ܘܠܐ ܣܟ ܡܿܪܕ ܡܼܢ ܝܼܕܥܬܗ ܣܟ ܡܕܡ. ܡܕܝܢ ܐܝܠܝܢ ܕܐ݀ܡܪܝܢ ܕܐܝܠܝܢ ܕܨ݀ܒܐ ܡܪܝܐ ܥ݀ܒܕ ܘܡܒܛܠ ܘܡܫܚܠܦ ܐܝܟ ܕܫ݀ܦܪ ܠܗ. ܗܿܠܝܢ ܠܘ ܡܘܪܒܘܼ ܗܿܐ ܡܘܪܒܝܢ ܠܐܠܗܐ. ܐܠܐ ܣܿܓܝܼ ܡܒܨܪܝܢ ܠܗܿܝ ܪܒܘܼܬܐ ܓܡܝܼܪܬܐ ܘܡܫܡܠܝܬ. ܥܕܟܝܠ ܨܿܒܐ܆ ܐܝܟ ܛܠ̈ܝܘܼܣܐ ܕܝܘܡܢ ܨܿܒܝܢ ܡܕܡ. ܘܠܡܚܪ ܫܿܒܩܝܼܢ ܗܿܢܐ ܘܝܿܠܦܝܢ ܬܘܼܒ ܡܕܡ ܘܨ݀ܒܝܢ ܒܐ̱ܚܪܬܐ܆ ܚܣ. ܡܕܝܢ ܡܠܼܬܐ ܕܘܟ̈ܒܐ ܘܫܘܼܘܕܥܐ ܕܣܼܡ ܒܪܘܼܝܐ ܒܟܝܿܢܗܘܢ܆ ܠܘ ܡܒ̈ܛܠܢܐ ܕܚܐܪܘܼܬܐ ܐܝܼܬܝܗܘܢ. ܐܠܐ ܡܩܝܡ̈ܢܐ ܘܡܫܪܪ̈ܢܐ. ܘܗܿܘ ܡܕܡ ܕܥܬܝܕܐ ܚܐܪܘܼـܐ ܕܬܣܥܘܼܪܝ ܒܫܠܝܼܛܘܼܬ ܒܝܿܬܗܿ܆ ܡܩܕܡܝܢ ܡܫܘܕܥܝܢ. ܘܗܟܘܬ ܘܥܠ ܫܘܼܚܠ̈ܦܐ ܕܓ݀ܕܫܝܢ ܠܒܪܢܫܐ. ܐܢ ܨܒܝܢ̈ܝܐ ܘܐܢ ܩܛܝܼܪ̈ܝܐ. ܘܐܢ ܓܼܕ̈ܫܢܝܐ ܘܐܢ ܟܝܢ̈ܝܐ܆ ܒܟܿܠܗ ܡܬܼܚܐ ܕܚܝ̈ܘܗܝ. ܣܡ ܒܪܘܼܝܐ ܒܟܝܿܢܗܘܢ ܫܘܼܘܕ̈ܥܐ ܡܕܡ ܕܩܿܕܡܝܢ ܡܫܘܕܥܝܢ. ܘܠܘ ܡܛ݀ܠ ܕܒܟܝܿܢܗܘܢ ܕܟܘܟ̈ܒܐ ܐܝܼܬܝܗܿ ܗܿܕܐ ܡܼܢܟܿܠܦܪܘܿܣ ܚܠܝܼܩܐ ܕܬܗܼܘܐ ܗܕܐ ܐܝܟ ܕܣܿܓܝ ܐܡܼܪܢܢ. ܐܠܐ ܡܛ݀ܠ ܕܥܬܝܼܕܐ ܕܬܗܼܘܐ ܡܼܢ



Page 203



ܟܿܠܦܪܘܿܣ ܒܨܒܝܢ ܚܐܪܘܼܬܐ. ܩܕܡ ܝܼܕܥ ܒܿܪܘܼܝܐ ܘܣܼܡ ܒܟܝܿܢܗܘܢ. ܐܟܙܢܐ [ܗܟܝܠ] ܕܝ݀ܕܥܝܢܢ ܕܥܬܝܕ ܕܢܗܼܘܐ ܣܬܘܐ܆ ܘܢܗܼܘܐ ܒܗ ܡܛܼܪܐ ܘܩܘܼܪܐ. ܘܬܠܓܐ ܘܓܠܝܕܐ. ܘܒܬܪܟܢ ܢܗܼܘܐ ܬܐܕܐ. ܘܗܿܝܕܝܢ ܩܝܛܐ ܘܚܘܼܡܐ ܥܙܝܼܙܐ. ܘܠܘ ܡܛܜܠ ܡܩܕܡܘܼܬ ܝܼܕܥܬܢ ܓ݀ܕ̈ܫܢ ܗܿܠܝܢ ܡܼܢ ܟܿܠ ܦܪܘܿܣ. ܐܠܐ ܡܛ݀ܠ ܕܥܬܝ̈ܕܢ [ܕܢܗܘ̈ܝܢ ܡܼܢ ܟܿܠ ܦܪܘܿܣ. ܚܢܢ ܡܢ ܢܣܝܿܢܐ ܩ݀ܕܡܝܢܢ ܡܫܬܘܕܥܝܢܢ ܠܗܝܢ ܐܟܡܐ ܕܥܬܝܕ̈ܢ] ܠܡܗܼܘܐ. ܐܦ ܓܝܪ ܕܪܒܐ ܡܼܢ ܗܕܐ ܗܿܝ ܕܡܠ̈ܚܐ ܘܪ̈ܕܝܼܝܼ ܒܝܡܐ ܕܡܬܼܒܩܝܢ ܒܐܐܪ ܡܼܢ ܩܕܡ ܝܘ̈ܡܬܐ. ܘܒܝܕ ܫܘܘܕ̈ܥܐ ܡܕܡ ܕܐܝܼܬ ܠܗܘܿܢ ܕܩܕܡܘ ܝܼܠܦܘ ܐܢܘܢ ܡܼܢ ܢܣܼܝܿܢܐ ܕܙܒܢܐ. ܡܩܕܡܝܢ ܝ݀ܕܥܝܢ ܘܡܫܘܕܥܝܢ ܠܫܘܼܚܠ̈ܦܐ ܕܐܐܪܣ ܘܕܡܫܒܐ ܕܪܘܼܚܐ ܘܕܥܪ̈ܦܠܐ ܐܦ ܕܡܚܫܘܼ̈ܠܐ ܘܕܒܗܝܼܠܘܼܬܐ ܕܝܡܐ ܘܕܡܬܬܙܝܼܥܢܘܼܬܗ. ܘܗܕܐ ܠܘ ܡܛ݀ܠ ܕܩܿܕܡܝܼܢ ܐܡܿܪܝܢ ܗܿܠܝܢ ܘܚܿܠܩܝܼܢ ܥܬܝܼܕܐ ܕܬܗܼܘܐ ܡܼܢ ܟܿ ܦܪܘܿܣ ܩܛܝܼܪܐܝܼܬ. ܐܠܐ ܡܛܠ ܕܥܬܝܕܐ ܕܬܗܼܘܐ ܡܼܢ ܟܿܠ ܦܪܘܿܣ ܟܝܿܢܐܝܬ܆ ܩܕܡܘ ܝܼܕܥܘ ܗܿܠܝܢ ܘܐܡܼܪܘ ܘܫܘܕܥܘ ܡܼܢ ܢܣܝܿܢܐ܀ ܘܐܟܙܢܐ ܬܘܼܒ ܕܐ̱ܢܫ ܓܢܢܐ ܕܐܝܼܬ ܒܓܢܬܗ ܪ̈ܒܼܘܼ ܐܝܠ̈ܢܐ. ܘܢܐܬܼܐ ܐ̱ܢܫ ܒܙܒܢ ܣܬܘܐ ܠܘܬܗ ܟܕ ܡܫܠܚܝܼܢ ܐܝܼܠ̈ܢܐ ܡܼܢ ܛܪ̈ܦܐ ܘܡܼܢ ܦܐܪ̈ܐ. ܘܐܘܼܟܡܢ ܘܣܿܢܝܢܼ ܒܚܼܙܬܗܘܢ ܐܝܟ ܨܘ̈ܝܐ ܝܒܝܼܫ̈ܐ. ܘܢܫܘܕܥ ܓܢܢܐ ܗܿܘ ܠܗܿܘ ܒܪܢܫܐ ܟܝ̈ܢܝܗܘܢ ܕܓܼܢܣ̈ܝܗܘܢ ܕܐܝܼܠ̈ܢܐ ܗܿܠܝܢ. ܕܗܿܢܐ ܥܬܝܼܕ ܕܢܗܼܘܐ ܒܗ ܬܐܢ̈ܐ ܚܘܪ̈ܬܐ ܘܗܿܢܐ ܐܘܼܟܡ̈ܬܐ. ܘܗܿܢܐ ܣܘܼܡܩ̈ܬܐ. ܘܗܿܢܐ ܪ̈ܘܡܢ ܚܠ̈ܝܐ. ܘܗܿܢܐ ܚܡ̈ܘܨܐ. ܘܗܿܢܐ ܪ̈ܟܝܼܟܐ. ܘܗܿܢܐ ܓܘܪ̈ܓܡܢܐ. ܘܗܿܢܐ ܚܙܘܼܪ̈ܐ. ܘܗܿܢܐ ܚܿܝ̈ܝܐ. ܘܗܿܢܐ ܕܘܪ̈ܩܝܼܢܐ. ܘܡܫܘܕܥ ܥܠ ܓܢܼܣܐ ܕܙܢܐ ܘܥܠ ܐܕܫ̈ܘܗܝ. ܘܥܠ ܫܘܚܠ̈ܦܘ̄ ܘܥܠ ܓܘܢܐ ܘܪܝܼܚܐ ܘܛܥܡܐ. ܘܟܡܝܘܼܬܐ ܕܪܒܘܼܬܐ ܘܕܥܘܪ̈ܘܼܬܐ. ܘܕܣܿܓܝܼܐܘܼܬܐ ܘܕܒܨܝܼܪܘܼܬܐ. ܘܟܕ ܢܐܬܐ ܙܒܢܐ ܕܦܐܪ̈ܐ. ܡܼܢ ܟܿܠܦܪܘܿܣ ܐܝܟ ܕܩܕܡ ܫܘܕܥ ܓܢܢܐ ܗܟܢܐ ܗܿܘܐ ܘܡܫܼܬܡܠܐ. ܗܿܫܐ ܠܘ ܡܛ݀ܠ ܕܩܕܡ ܝܼܕܥ ܘܚܠܼܩ ܓܢܢܐ ܗܘܼ̈ܝ ܗܿܠܝܢ. ܐܠܐ ܡܛܠ ܕܥܬܝܕ̈ܢ ܕܢܗ̈ܘܝܢ ܟܝܿܢܐܝܼܬ ܡܼܢ ܟ݀ܠܦܪܘܿܣ. ܩܕܡ ܝܼܕܥ ܐܢܝܢ ܡܼܢ ܢܣܼܝܿܢܐ. ܗܟܘܬ ܘܫܪܒܐ ܕܟܘܟ̈ܒܐ. ܡܛܠ ܕܥܬܝܼܕ ܒܪܢܫܐ ܕܢܥܒܼܕ ܙܦܠܢ ܘܙܦܠܢ ܒܨܒܝܿܢܗ ܘܒܙܘܥ ܕܚܐܪܘܼܬܗ܆ ܐܘܿ ܕܢܗ̈ܘܝܢ ܠܗ ܐ̱ܚܪܢܝܐܝܼܬ ܩܛܝܼܪܐܝܼܬ ܐܘܿ ܟܝܿܢܐܝܼܬ ܐܘܿ ܓܕܫܢܐܝܬ܆ ܩܕܡ ܝܼܕܥ ܒܿܪܘܼܝܐ ܚܟܝܼܡܐ ܘܣܡ ܒܟܝܿܢܗܘܢ ܫܘܼܘܕ̈ܥܐ ܡܕܡ. ܫܓܼܡܐ (ܠܐ ܦܘܪܫܢܐ) ܕܝܢ ܣܟ ܠܝܬ. ܘܠܐ ܗܿܘܐ ܡܕܡ ܒܫܓܼܡܐ ܐܠܐ ܟܿܠܡܕܡ ܬܚܝܼܬ ܒܛܝܼܠܘܼܬ ܘܪܡܼܙܐ ܘܡܦܪܢܣܢܘܼܬܐ ܕܐܠܗܐ ܐܝܼܬܘܗܝ. ܘܣܟ ܚܕ ܛܪܦܐ ܠܐ ܢ݀ܛܪ ܡܼܢ ܐܝܼܠܢܐ. ܐܘܿ ܚܕܐ ܡܢܼܬܐ ܕܣܦܪܐ ܢ݀ܦܠܐ ܡܼܢ ܒܪܢܫܐ. ܐܘܿ ܡܼܢ ܚܝܘܼܬܐ. ܐܘܿ ܡܼܢ ܦܪܚܬܐ. ܒܠܼܥܕ ܡܼܢ ܝܼܕܥܬܐ ܘܒܛܝܼܠܘܼܬܐ ܕܐܠܗܐ. ܘܠܘ ܠܚܐܪܘܼܬܐ ܡܒܛܠܐ ܒܛܝܼܠܘܼܬܐ ܕܐܠܗܐ ܘܡܦܪܢܣܢܘܼܬܗ ܘܡܩܕܡܘܼܬ ܝܼܕܥܬܗ. ܐܠܐ ܡܐܠܠܘܢ ܝܬܝܼܪ ܡܫܪܪ̈ܢ ܘܡܚܘܝ̈ܢ ܘܡܩܝ̈ܡܢ ܠܗܿ ܠܚܐܪܘܬܐ. ܐܟܡܐ ܕܐܦܠܐ [ܫܘܘܕܥܐ] ܕܡܩܕܡܘܼܬ



Page 204



ܝܼܕܥܬܐ ܕܣܼܡ ܐܠܗܐ ܒܟܝܿܢܐ ܕܟܘܟ̈ܒܐ ܡܒܛܠܐ ܠܚܕ ܡܼܢ ܗܿܠܝܢ. ܠܐ ܠܚܐܪܘܼܬܐ ܘܠܐ ܠܒܛܝܼܠܘܼܬܐ. ܐܠܐ ܟܿܠܗܝܢ ܚܕܐ ܠܚܕ ܣܿܗܕ̈ܢ ܘܡܫܪܪ̈ܢ ܘܡܩܝ̈ܡܢ. ܡܩܕܡܘܼܬ ܝܕܥܬܐ ܕܒܟܘܟ̈ܒܐ ܡܫܪܪܐ ܘܣܿܗܕܐ ܠܚܐܪܘܼܬܐ ܕܫܪܝܪܐܝܼܬ ܫܠܝܼܛܘܼܬ ܒܝܿܬܗܿ ܐܝܼܬܝܗܿ. ܒܨܠܡܐ ܘܕܡܘܼܬܐ ܕܒܿܪܘܼܝܐ. ܘܗܿܠܝܢ ܕܥܬܝܼܕ [ܚܐܪܘܬܐ] ܕܬܣܥܘܼܪܝ [ܒـ]ـܫܠܝܼܛܘܼܬ ܒܝܿܬܗܿ܆ ܩܿܕܡܐ ܝ݀ܕܥܐ ܡܡܠܠܘܼܬ ܟܘܟ̈ܒܐ ܐܝܟ ܢܒܝܘܼܬܐ. ܘܠܘ ܡܕܡ ܐ̱ܚܪܝܢ. ܘܬܪ̈ܬܝܗܘܢ ܣ݀ܗܕ̈ܢ ܘܫܪܪ̈ܢ ܠܛܝܼܠܘܼܬܐ ܐܠܗܿܝܬܐ ܘܡܦܪܢܣܢܘܼܬܐ ܚܟܝܼܡܬ݀ ܒܟܿܠ. ܕܒܗܿ ܩܿܝܡ̈ܢ ܘܡܬܬܙܝܼܥ̈ܢ ܘܐܝܼܬܝܗܝܢ. ܘܠܘ ܒܫܓܼܡܐ ܐܘܿ ܒܐܛܘܡܐܛܘܢ ܪܕܐ ܘܡܼܬܝܒܠ ܥ݀ܠܡܐ. ܘܗܿܝ ܕܒܙܒܢ ܥܨܿܝܐ ܒܛܝܼܠܘܼܬܐ ܐܠܗܿܝܬܐ ܠܚܐܪܘܼܬܐ. ܐܘܿ ܕܠܐ ܬܫܡܠܐ ܨܒܝܿܢܗܿ ܟܕ ܛܒܿ ܨ݀ܒܝܐ ܘܡܛܝܒܐ ܡܢܟܿܠܦܪܘܿܣ ܕܬܼܣܥܘܼܪܝ ܐܝܟ ܕܪܐܓܐ. ܘܒܙܒܢ ܫܿܒܩܐ ܠܗܿ ܕܬܥܘܼܪܝ ܘܬܫܡܠܐ ܨܒܝܿܢܗܿ ܐܝܟ ܪܓܼܬܗܿ܆ ܗܝܼܝ ܡܫܪܪܐ ܠܬܪ̈ܬܝܗܝܢ ܗ̄ ܠܚܐܪܘܼܬܐ ܘܠܒܛܝܼܠܘܼܬܐ. ܘܐܠܐ ܐܼܠܘܼ ܒܟܿܠܙܒܢ ܣܿܥܪܐ ܗܘܼܬ݀ ܚܐܪܘܼܬܐ ܨܒܝܿܢܗܿ ܡܣܼܬܒܪܐ ܗܘܼܬ݀ ܕܩܢ݀ܝܬܐ ܗܿܝ ܠܗܿ ܗܕܐ. ܘܠܘ ܨܒܝܿܢܝܬܐ. ܘܫܓܼܡܐ ܗܿܘ ܟܿܠܡܕܡ ܘܡܼܢ ܨܒܘܼܬ ܢܦܫܗ. ܘܠܘ ܬܚܝܼܬ ܒܛܝܼܠܘܼܬܐ ܡܪܢ݀ܝܬܐ. ܐܠܐ ܬܡܝܼܗܐܝܬ ܡܫܘܕܥܐܗܕܐ ܘܢܗܝܼܪܐܝܬ. ܐܡܼܬܝ ܕܒܙܒܢ ܡܬܼܥܨܝܐ ܚܐܪܘܼܬܐ ܘܒܙܒܢ ܠܐ. ܠܬܪ̈ܬܝܗܝܢ ܕܡܿܪܢܐܝܼܬ ܐܝܼܬܝܗܝܢ. ܟܕ ܛܒܿ ܘܗܿܝ ܕܡܬܼܥܨܝܐ ܒܙܒܢ ܙܒܢ ܚܐܪܘܬܐ. ܘܗܿܝ ܕܡܫܼܬܿܒܩܐ ܒܙܒܢ ܬܘܼܒ ܕܬܫܡܠܐ ܨܒܝܿܢܗܿ. ܒܡܩܕܡܘܼܬ ܝܕܼܥܬܗ ܕܐܠܗܐ ܟܿܠܗܝܢ ܩܕ̈ܝܼܡܢ ܝܼܕ̈ܝܼܥܢ ܘܓܡܝܼܪ̈ܢ ܘܡܫܡ̈ܠܝܢ. ܕܐܡܼܬܝ ܫܿܒܩܐ ܒܛܝܼܠܘܼܬ ܠܚܐܪܘܼـܐ ܕܬܡܫܡܠܐ ܨܒܝܿܢܗܿ܆ ܘܐܡܼܬܝ ܥܿܨܝܐ ܘܠܐ ܫܿܒܩܐ ܠܗܿ. ܘܠܟܿܠܗܘܿܢ ܗܿܠܝܢ ܫܘܘܼܕ̈ܥܐ܆ ܩܕܡ ܣܼܡ ܒܟܝܿܢܐ ܕܟܘܟ̈ܒܐ ܐܝܟ ܝ݀ܕܥ ܟܿܠ. ܘܡܩܕܡܘܼܬ ܝܕܥܬܐ ܕܟܘܟ̈ܒܐ܆ ܡܫܪܪܐ ܠܚܐܪܘܼـܐ ܘܠܒܛܝܼܠܘܼܬܐ. ܘܠܘ ܡܛ݀ܠ ܕܩܕܡܐ ܡܫܘܕܥܐ ܠܐܝܠܝܢ ܕܩܕܝܼܡ̈ܢ ܒܝܕܥܬܐ. ܘܥܬܝܼܕ̈ܢ ܕܢܗ̈ܘܝܢ ܥܕܟܝܠ ܒܥ݀ܒܕܐ ܡܼܢ ܚܐܪܘܼܬܐ ܘܡܼܢ ܒܛܝܼܠܘܼܬܐ܆ ܗܘܼـ݀ ܠܗܿ ܗܼܝ ܩܕܡ݀ܝܬܐ. ܐܠܐ ܚܐܪܘܼܬܐ ܩܕܝܼܡܐ ܠܟܿܠܗܝܢ ܘܒܛܝܼܠܘܼܬܐ ܒܬܪ ܚܐܪܘܼܬܐ ܪܕܝܐ. ܘܒܙܒܢ ܥ݀ܨܝܐ ܠܗܿ ܒܙܒܢ ܠܐ ܥܨܿܝܐ ܘܡܩܕܡܘܼܬ ܝܕܥܬܐ ܕܒܟܘܟ̈ܒܐ ܐܚܪܝܬܐ ܗܿܝ ܠܟܿܠܗܘܢ܆ ܕܐܝܠܝܢ ܕܥܬܝܕ̈ܢ ܠܡܗܼܘܐ ܡܼܢ ܟܿܠܦܪܘܿܣ. ܘܡܩܕܡ ܡܫܘܘܕܥܐ ܐܝܟ ܢܒܝܘܼܬܐ. ܘܢܒܝܘܼܬܐ ܬܘܼܒ ܠܘ ܡܛ݀ܠ ܕܩܕܡܐ ܡܬܼܢܒܝܐ ܥܬܝܼܕ̈ܬܐ ܡܼܢ ܟܿܠ ܦܪܘܿܣ ܡܛܠܬܗܿ ܗܘ̈ܝܢ ܘܡܣܼܬܿܥܪ̈ܢ܆ ܐܠܐ ܡܛ݀ܠ ܕܡܼܢ ܟܿܠܦܪܘܿܣ ܥܬܝܕ̈ܢ ܕܢܗ̈ܘܝܢ ܐܝܟ ܕܝܼܢ̈ܘܗܝ ܠܐ ܡܼܬܕܪ̈ܟܢܐ ܕܐܠܗܐ. ܩܕܡܐ ܝܕܥܐ ܘܡܫܘܕܥܐ ܠܗܝܢ ܢܒܝܘܼܬܐ. ܘܐܝܟܢܐ ܕܒܙܒܢ ܙܒܢ ܢܦܠܼܬ݀ ܘܠܐ ܩܿܡܬܜ ܢܒܝܘܼܬܐ. ܡܛ݀ܠ ܕܬܫܼܬܪܪܝ ܚܐܪܘܼܬܐ ܘܒܛܝܼܠܘܼܬܐ ܓܼܕܫܬ݀ ܗܕܐ܆ ܘܠܘ ܕܢܒܝܘܼܬܐ ܠܐ ܫܪܝܼܪܐ. ܐܘܿ ܣܟ ܡܕܓܠܐ. ܟܕ ܗܕܐ ܩܕܝܼܡܐ ܝܼܕܝܼܥܐ ܒܡܩܕܡܘܼܬ ܝܼܕܥܬܗ ܕܐܠܗܐ܆ ܕܐܝܟܐ ܥܬܝܼܕܐ ܕܬܒܛܠܝ ܘܐܠܐ ܬܩܘܼܡܝ ܘܠܐ



Page 205



ܬܫܬܡܠܐ ܢܒܝܘܼܬܐ. ܘܒܙܒܢ ܙܒܢ ܐܦ ܚܐܪܘܼܬܐ ܒܛܠܬ݀ ܠܢܒܝܘܼـܐܐܝܟ ܗ݀ܝ ܕܚܙܩܝܐ ܡܠܟܐ. ܘܒܙܒܢ ܒܛܝܼܠܘܼܬ ܒܛܠܬ݀ ܠܚܐܪܘܼܬܐ ܘܠܢܒܝܘܼܬܐ. ܐܝܟ ܗܿܝ ܕܝܘܢܢ ܘܢܝܢܘܐ. ܘܠܟܠܿܠܗܝܢ ܗܿܠܝܢ ܩܕܡ ܝܼܕܥ ܐܠܗܐ. ܕܗܟܢܐ ܥܬܝܕ̈ܢ [ܗܘ̈ܝ] ܠܡܗܼܘܐ. ܘܝܼܕܥܬܐ ܕܣܡ ܒܟܝܿܢܐ ܕܟܘܟ̈ܒܐ. ܕܩܕܡܐ ܡܫܘܕܥܐ ܥܬܝܼܕ̈ܬܐ. ܐܚܿܕܐ ܠܗܿܠܝܢ ܟܿܠܗܝܢ ܘܠܐ ܣܟ ܒܛܠܐ ܐܘ ܡܬܼܥܨܝܐ. ܐܘܿ ܢ݀ܦܠܐ. ܡܛ݀ܠ ܕܟܝܿܢ݀ܝܬܐ ܗܿܝ ܕܡܼܢ ܟܿܠ ܦܪܘܿܣ ܗܿܘܝܐ ܘܡܫܼܬܿܡܠܝܐ. ܐܝܟ ܣܬܘܐ ܕܡܢܟܿܠܦܪܘܿܣ ܥܬܝܼܕ ܢܗܼܘܐ. ܘܐܦ ܩܝܛܐ. ܘܐܝܠ̈ܢܐ ܕܢܥܒܼܕܘܢ ܓܢܼ̈ܣܐ ܘܐܕ̈ܫܐ ܕܦܐܪ̈ܐ ܦܠܢ ܡܢܟܿܠܦܪܘܿܣ. ܘܕܐܝܟ ܗܿܠܝܢ. ܘܠܘ ܨܒܝܢ̈ܝܬܐ ܗܿܝ ܐܝܟ ܚܐܪܘܼܬܐ ܘܒܛܝܼܠܘܼܬܐ. ܡܛ݀ ܕܐܝܠܝܢ ܕܥܬܝܼܕ̈ܢ ܡܼܢ ܟܿܠܦܪܘܿܣ ܕܢܗܘ̈ܝܢ ܡܚܘܝܐ. ܘܠܘ ܐܝܠܝܢ ܕܡܬܼܒܛ̈ܠܢ ܡܼܢ ܚܐܪܘܼܬܐ ܐܘܿ ܡܼܢ ܒܛܝܼܠܘܼܬܐ ܗܿܠܝܢ ܕܡܬܼܒܛ̈ܠܢ ܘܠܐ ܣܟ ܡܣܼܬܿܥܪ̈ܢ܆ ܠܘ ܡܕܡ ܡܬܼܚܫܒ̈ܢ. ܐܠܐ ܘܠܐ ܡܕܡ. ܡܛܠܕܠܐ ܗܘܼ̈ܝ. ܘܠܐ ܐܣܬܼܥܪ̈ܝ ܘܠܝܬ ܐܢܝܢ.. ܢܝܼܫܐ ܕܝܢ ܕܨܠܘܿܬܐ ܕܫܪܝܼܪܐܝܬ ܐܝܼܬܝܗܿ ܨܠܘܿܬܐ ܘܫܪܝܼܪ ܠܗܿ ܟܘܼܢܝܐ܆ ܐܠܗܐ ܗܿܝ ܕܬܪܝܢ. ܘܦܿܩܕܐ ܡܠܟܐܝܼܬ ܘܣܿܥܪܐ ܡܫܠܛܐܝܼܬ. ܪܒ ܗܼܘ ܚܝܠܗܿ ܕܨܠܘܬܐ ܘܠܐ ܡܼܬܡܠܠ. ܥ݀ܨܝܐ ܨܒܝܿܢܐ. ܘܡܒܛܠܐ ܚܐܪܘܼـܐ. ܡܫܚܠܦܐ ܟܝ̈ܢܐ. ܘܒܿܪܝܐ ܚܕ̈ܬܬܐ. ܘܐܟܚܕܐ ܠܡܐܡܪ ܥܠ ܟܿܠ ܫܠܝܼܛ ܠܗܿ ܐܝܟ ܐܠܗܐ ܠܡܐܡܪ ܘܠܡܗܼܘܐ. ܘܐܦ ܥܠ ܚܝܠܘ̈ܬܐ ܫܡܝ̈ܢܐ ܦܿܩܕܐ [ܨܠܘܬܐ] ܡܪܐܢܐܝܬ. ܐܝܿܕܐ ܕܫܪܝܪܐܝܼܬ ܨܠܘܿܬܐ ܒܙܕ̈ܩܝܗܿ ܐܝܼܬܝܗܿ. ܘܣܿܗܕܐ ܠܗܿ ܬܐܪܬܗ ܕܡܨܠܝܢܗܿ. ܡܼܢ ܦܪܗܣܝܐ ܠܒܝܼܒܬܐ ܘܠܐ ܣܟ ܦܠܝܓܘܬ ܬܪܥܝܼܬܐ. ܗܕܐ ܠܡܘܙܠܬܐ ܦ݀ܩܕܐ ܘܡܬܒܓܪܐ ܘܠܢܗܝܼܪ̈ܐ ܡܼܬܟܠܝܐ ܪܗܝܼܒܘܼܬ ܡܪܕܝܼܬܗܘܢ. ܫܪܝܪܐܝܼܬ ܠܡ ܫܡܼܫܐ ܒܓܒܥܘܢ ܟܬܪ. ܘܣܗܪܐ ܒܦܩܥܬܐ ܕܐܝܠܘܢ ܘܕܫܪܟܐ. ܘܚܝ ܗܼ، ܡܪܝܐ ܕܩ݀ܡܬ ܩܕܡܘܗܝ. ܐܢ ܢܗܼܘܐ ܡܼܛܪܐ ܐܘܿ ܛܐܠܐ ܥܠ ܐܪܥܐ ܥܕܡܐ ܕܐܡܿܪ. ܕܐܝܟ ܗܕܐ ܦܪܗ̱ܣܝܐ ܘܠܒܝܼܒܘܼܬܐ ܡܫܟܢܐ ܠܠܒܐ܆ ܨܠܘܿܬܐ ܕܟܝܼܬܐ ܘܫܪܝܼܪܬܐ. ܬܘܼܒ ܐܡܿܪܝܢܢ ܕܐܪܐ ܟܝ. ܩܕܡ ܐܠܗܐ ܠܗܿܠܝܢ ܕܥܬܝܼܕ ܗܼܘܐ ܠܡܼܣܥܪ ܒܐܝܼܕ̈ܝ ܡܘܿܫܐ ܪܒܐ ܘܝܫܘܿܥ ܒܪܢܘܿܢ ܘܐܠܝܐ ܛܢܢܐ. ܘܠܘܬ݀ ܚܙܩܝܐ ܡܠܟܐ܆ ܘܠܢܝܼܢܘ̈ܝ. ܘܕܐܝܟ ܗܿܠܝܢ ܐܘܿ ܠܐ. ܫܪܝܼܪܐܝܼܬ ܕܒܝܼܕܥܬܗ ܗܘܼ̈ܝ ܡܼܢ ܩܕܡ ܕܢܗܘܐ ܥܿܠܡܐ. ܐܝܟ ܕܗܘܼ̈ܝ ܚܬܝܼܬܐܝܬ. ܒܪܡ ܠܘ ܡܛ݀ܠ ܕܩܕܡ ܝܼܕܥ ܐܢܝܢ ܐܠܗܐ ܕܥܬܝܕ̈ܢ ܕܢܗܼܘ̈ܝܢ ܡܢܟܿܠܦܪܘܿܣ ܗܘܼ̈ܝ ܩܛܝܼܪܐܝܼܬ. ܐܠܐ ܡܛ݀ܠ ܕܥܬܝܕ̈ܢ ܗܘܼ̈ܝ ܕܢܗܘ̈ܝܢ ܡܼܢ ܟܿܠ ܦܪܘܿܣ. ܐܘܿ ܡܼܢ ܚܐܪܘܼܬܐ. ܐܘܿ ܡܼܢ ܒܛܝܼܠܘܼܬܐ. ܥܼܨܝܢܐܝܼܬ ܐܘܿ ܨܒܝܿܢܐܝܬ. ܐܘܿ ܓܕܫܢܐܝܼܬ. ܐܘܿ ܟܝܿܢܐܝܬ. ܩܕܡ ܝܼܕܥ ܐܢܝܢ ܗܿܘ ܝ݀ܕܥ ܟܿܠ. ܐܝܟ ܗܿܘ ܕܡܼܢ ܟܕܘ ܗܘܼ̈ܝ ܘܥܒܼܪ̈ܝ.. ܗܿܫܐ ܗܿܟܢܐ ܐܣܼܒܪ. ܕܗܼܢܝܢ



Page 206



ܗܿܠܝܢ ܕܗܘܼ̈ܝ ܕܩܕܝܼܡ̈ܢ ܡܬܼܐܡܪ̈ܢ ܡܼܢ ܝܼܕܥܬܗ ܕܐܠܗܐ. ܐܦܢ ܩܕܡܬ݀ ܝܼܕܥܬ݀ ܐܢܝܢ ܝܼܕܥܬܗ. ܐܠܐ ܕܥܬܝܕ̈ܢ ܕܢܗܼ̈ܘܝܢ ܩܕܡܬ݀ ܝܕܥܬ݀ ܐܢܝܢ. ܕܠܐ ܢܬܼܚܝܠܘܢ ܗܕ̈ܝܘܼܛܐ ܡܒܛ̈ܠܝ ܚܐܪܘܼܬܐ. [ܘܡܟܝܠ] ܕܟ݀ܠܗܝܢ ܕܥܬܝܕ̈ܢ ܕܢܗܼ̈ܘܝܢ. ܘܐܢ ܡܼܢ ܚܐܪܘܼܬܐ ܐܡܢܫܝܬܐ. ܘܐܢ ܡܼܢ ܒܛܝܼܠܘܼܬܐ ܐܠܗܿܝܬܐ. ܘܐܢ ܡܼܢ ܟܝܿܢܐ. ܘܐܢ ܡܼܢ ܗܿܘ ܕܡܣܼܬܒܪ ܓܼܕܫܐ. ܘܐܢ ܒܢܝܼܫܐ ܕܨܠܘܿܬܐ. ܫܪܝܪܐܝܼܬ ܩܕܡ ܝܼܕܥ ܐܢܝܢ ܐܠܗܐ. ܘܐܢ ܐܦ ܠܗܝܢ ܠܗܿܠܝܢ ܣܼܡ ܫܘܼܘܕ̈ܥܐ ܕܟܿܠܗܝܢ ܒܟܝܿܢܐ ܕܟܘܟ̈ܒܐ ܐܝܿܟܢ ܕܡܢܼܗܘܢ ܢܫܼܬܘܕܥܘܢ ܚܬܝܼܬܘܼܬܐ ܕܟܿܠܗܝܢ ܒܢܝ̈ܢܫܐ ܦܪ̈ܘܼܫܐ܆ ܪܒܐ ܨܒܘܼܬܐ ܐܘܿ ܫܟܝܼܪܐ. ܐܘܿ ܢܿܨܝܐ ܣܟ ܥܡ ܝܕܥܬܐ ܕܫܪܪܐ܆ ܠܐ ܣܿܒܪ ܐܢܼܐ܀ ܘܐܢ ܬܐܡܪ ܕܡܿܨܐܼ ܡܪܝܐ ܡܫܚܠܦ ܟܝ̈ܢܐ ܘܙܒ̈ܢܐ ܕܩܝܛܐ ܘܣܬܘܐ. ܘܠܡܼܣܥܪ ܟܿܠ ܕܨ݀ܒܐ܆ ܡܗܝܡܢ ܐܢܼܐ ܘܕܪܘܪ̈ܒܢ ܘܣܿܓܝ̈ܐܢ ܡܼܢ ܗܿܠܝܢ. ܐܠܐ ܠܟܿܠܗܝܢ ܩܕܡ ܗܘܿܝܗܝܢ ܩܕܡ ܝܼܕܥ ܕܥܬܝܼܕ ܕܢܫܚܠܦ ܘܢܣܼܥܘܼܪ ܙܦܠܢ ܘܙܦܠܢ ܘܠܘ ܚܼܕܬܐܝܼܬ ܐܬܼܚܫܒ ܠܡܼܣܥܪ ܐܢܝܢ ܐܝܟ ܚܣܝܼܪ ܗܘܼܐ ܡܼܢ ܝܼܕܥܬܗܝܢ. ܟܿܠܗܝܢ ܓܡܝܼܪ̈ܢ ܘܡܫܡ̈ܠܝܢ ܒܝܼܕܥܬܗ ܕܐܠܗܐ. ܘܠܐ ܣܟ ܨ݀ܒܐ ܡܕܡ ܚܼܕܬܐܝܼܬ ܕܠܐ ܝ݀ܕܥ ܗܘܼܐ ܠܗ ܐܝܼܬܝܐܝܬ. ܗܿܘ ܕܩܪܐ ܠܗܿܠܝܢ ܢܣܼܬܿܟܠ. ܘܠܐ ܢܼܬܚܫܒ ܒܨܝܼܪܘܼܬܐ ܐܘܿ ܚܣܝܼܪܘܼܬܐ. ܐܘܿ ܡܚܝܼܠܘܼܬܐ. ܐܘܿ ܠܐ ܡܬܼܡܨܝܢܘܼـܐ ܥܠ ܗܿܘ ܟܝܿܢܐ ܛܘܼܒܢܐ ܘܓܡܝܼܪܐ ܘܡܫܡܠܝܐ ܕܐܝܼܬܘܼܬܐ ܡܬܘܼܡܝܬܐ ܘܡܪܐܢܝܬܐ. ܘܐܢ ܠܐ ܡܿܨܐܼ ܡܣܼܬܿܟܠ ܢܗܝܼܪܐܝܼܬ ܠܗܕܐ ܥܡܝܼܩܘܼܬ ܣܘܼܟ̈ܠܐ ܘܩܛܝܼܢܘܼܬ ܪ̈ܥܝܢܐ܆ ܢ݀ܘܕܐ ܒܗܕܝܘܼܛܘܼܬܗ ܘܠܐ ܢܓܕܦ ܥܠ ܪܒܘܼܬܐ ܠܐ ܡܼܬܕܪܟܢܝܼܬܐ. ܟܕ ܣܿܒܪ ܕܐܝܟ ܡܗܝܡܢܐ ܗܐ ܡܘܪܒ ܠܐܠܗܐ ܘܐܡܿܪ [ܕܠܝܬ] ܥܬܝܼܕܘܼܬܐ. ܐܠܐ ܟܿܠ ܕܨ݀ܒܐ ܡܪܝܐ ܥ݀ܒܕ ܘܡܫܚܠܦ ܘܡܒܛܠ ܘܙܦܠܢ ܘܙܦܠܢ. ܐܘ̃ ܬܚܟܝܼܡ ܒܥܝ̈ܢܝ ܢܦܫܗ ܠܘ ܥܕܟܝܠ ܨ݀ܒܐ ܒܡܼܕܡ ܕܠܐ ܩܕܡ ܝܕܥܗ ܘܨܒܼܐ ܒܗ ܡܼܢ ܥܿܠܡ. ܐܠܐ ܨܒܼܐ ܟܿܠ ܡܕܡ ܕܥܬܝܕ ܕܢܼܨܒܐ. ܘܡܚܬܡ ܟܿܠܡܕܡ ܘܓܡܝܪ ܘܡܫܡܠܝ ܒܝܼܕܥܬܗ. ܘܠܘ ܩܕܡ ܗܘܼܐ ܨܒܝܿܢܗ ܕܐܠܗܐ ܕܢܗܼܘܐ ܙܦܠܢ ܩܛܝܼܪܐܝܼܬ ܘܡܼܢ ܟܿܠܦܪܘܿܣ ܕܣܿܒܪܝܢܢ [ܥܠܝܗ] ܥܬܝܼܕܘܼܬܐ ܕܡܒܛܠܐ ܠܚܐܪܘܼܬܐ ܐܠܐ ܡܛ݀ܠ ܕܥܬܝܼܕܐ ܕܬܗܘܼܐ ܐܝܿܕܐ ܕܗܼܝ. ܐܢ ܡܼܢ ܚܐܪܘܼܬܐ ܘܐܢ ܡܼܢ ܒܛܝܼܠܘܼܬܐ ܐܝܟ ܕܣܿܓܝܼ ܐܡܼܪܢܢ. ܩܕܡ ܝܼܕܥ ܐܢܝ̈ܢ ܗܿܘ ܝ݀ܕܥ ܟܿܠ. ܘܣܼܡ ܫܘܘܕܥܗܘܢ ܒܟܝܿܢܐ ܕܟܘܟ̈ܒܐ. ܘܫܟܢ ܝܼܕܥܬܗܝܢ ܫܪܝܼܪܬܐ ܠܚܟܝܼܡ̈ܐ ܘܣܟܘܼܠܬܢ̈ܐ. ܕܢܩܕܡܘܢ ܐܦ ܗܼܢܘܢ ܢܕܥܘܢ ܐܢ̈ܝܢ ܚܬܝܼܬܐܝܼܬ. ܘܢܫܘܕܥܘܢ ܐܦ ܠܐ̱ܚܪ̈ܢܐ. ܘܢܗܼܘܘܢ ܟܿܠܗܘܿܢ ܣܿܗܕ̈ܐ ܠܡܩܕܡܘܼܬܝܼܕܥܬܗ ܕܐܠܗܐ. ܘܕ݀ܡܝܐ ܗܿܕܐ ܝܼܕܥܬܐ ܠܢܒܝܘܼܬܐ. ܐܝܟ ܕܡܼܢ ܠܥܼܠ ܐܡܼܪܢܢ. ܘܢܒܝܘܼܬܐ ܡܛܠ ܕܩܿܕܡܐ ܡܬܼܢܒܝܐ ܘܡܫܘܕܥܐ ܥܬܝܼܕ̈ܬܐ. ܗܿܐ ܡܒܛܠܐ ܠܚܐܪܘܼܬܐ. ܘܡܫܿܪܝܐ ܠܥܬܝܼܕܘܼܬܐ܆ ܚܣ. ܐܠܐ ܡܛܠ ܕܥܬܝܕ̈ܢ ܕܢܗ̈ܘܝܢ ܐܢ ܡܼܢ ܚܐܪܘܼܬܐ ܘܐܢ ܡܼܢ ܒܛܝܼܠܘܼܬܐ. ܩܕܡܐ ܝ݀ܕܥܐ ܠܗܝܢ ܐܠܗܐܝܼܬ ܘܡܬܼܢܒܝܐ. ܘܚܐܪܘܼܬܐ ܡܫܪܪܐ ܠܒܛܝܼܠܘܼܬܐ. ܘܒܛܝܼܠܘܼܬܐ ܡܫܪܪܐ ܠܚܐܪܘܼܬܐ. ܘܝܼܕܥܬܐ ܫܪܝܼܪܬܐ ܕܟܘܟ̈ܒܐ ܡܫܪܪܐ ܠܡܩܕܡܘܼܬ ܝܕܥܬܗ ܕܐܠܗܐ. ܘܡܩܕܡܘܼܬ



Page 207



ܝܕܥܬܗ ܕܐܠܗܐ. ܠܟܿܠܗܝܢ ܡܫܪܪܐ ܘܠܚܕܐ ܡܢܗܝܢ ܠܐ ܡܒܛܠ܀

ܡܢܗ ܕܩܦܠܐܘܢ ܕܫܬܐ. ܥܠܗܿܝ ܕܡܛ݀ܠ ܡܢܐ ܡܼܬܩܪܢ ܟܘܟ̈ܒܐ ܡܼܢܗܘܢ ܛܒ̈ܐ ܘܡܼܢܗܘܢ ܒܝܼܫ̈ܐ. ܟܕ ܚܐܪܘܬܐ ܠܝܬ ܠܗܘܢ. ܡܛ݀ܠܡܢܐ ܡܬܼܩܪܝܢ ܛܥ̈ܝܐ. ܘܡܛ݀ܠܡܢܐ ܙܗܪܘ ܘܟܠܘ ܡܼܢ ܝܘܼܠܦܢܗܘܢ ܟܿܠܗܝܢ ܬܘܕܝ̈ܬܐ.

ܘܗܿܝ ܡܿܢ ܕܡܬܼܩܪܝܢ ܡܢܼܗܘܢ ܛܒ̈ܐ ܘܡܼܢܗܘܢ ܒܝܼܫ̈ܐ. ܗܕܐ ܗܿܝ ܥܠܼܬܐ. ܘܩܕܡܐܝܼܬ ܡܿܢ ܐܡܿܪܝܢܢ ܕܠܘ ܚܐܪܘܼܬܐ ܐܝܼܬ ܠܗܘܢ ܕܒܨܒܝܿܢܗܘܢ ܢܐܛܒܘܢ ܐܘ ܢܐܒܫܘܢ. ܐܠܐ ܒܟܝܿܢܗܘܿܢ ܐܝܼـܝܗܿ ܗܕܐ ܕܐܫܼܬܿܡܗܘ ܛܒ̈ܐ ܘܒܝ̈ܫܐ. ܕܐܝܟܢ ܕܝܢ ܫܡܼܥ. ܘܣܝܼܡ ܒܠܐ ܘܐܣܬܟ̱ܠ.. ܟܿܠ ܡܕܡ ܕܡܢܛܪ ܩܘܼܝܡܗ ܕܗܿܢ ܥ݀ܠܡܐ. ܕܐܝܟ ܚܝ̈ܐ ܘܚܘܼܠܡܢܐ ܘܫܦܝܼܪܘܼܬ ܡܡܙܓܘܼܬܐ ܕܐܐܪ̈ܣ ܘܫܦܝܼܥܘܼܬܐ ܕܥܠ̈ܠܬܐ ܘܫܘܪ̈ܬܚܐ ܕܦܐܪ̈ܐ. ܡܼܬܩܪܐ ܘܐܝܼܬܘ̄ ܫܪܝܼܪܐܝܼܬ ܛܒܿܬܗ. ܘܟܿܠܡܕܡ ܕܐܝܼܬܘ̄ ܡܚܒܠܢܐ ܘܡܘܒܕܢܐ. ܕܐܝܟ ܡܘܬܐ ܘܒܝܼܫܘܼܬ ܐܐܪ̈ܣ. ܘܚܘܼܒܠܐ ܕܦܐܪ̈ܐ ܘܐܒܕܢ ܕܥܠ̈ܠܬܐ ܘܕܐܝܟ ܗܿܠܝܢ. ܐܝܼܬܘܗܝ ܒܝܼܫܬܗ ܕܗܢ ܥ݀ܠܡܐ. ܘܢܟܝ̈ܢ ܐ̱ܚܪ̈ܢܐ ܕܐܝܟ ܟܘܼܪ̈ܗܢܐ ܘܚܘܼܣܪ̈ܢܐ ܙܥܘܪ̈ܐ܆ ܡܼܬܩܪܝܢ ܣܘܓܦ̈ܢܘ̄ ܘܢܣܝܼܢܢ ܘܝܼܕܥܢܢ ܘܐܫܼܬܿܪܪܢܢ ܥܠ ܟܿܝܢܐ ܕܗܿܠܝܢ ܐܪܒܥܐ ܐܣܛܘܼܟ̈ܣܐ ܡܩܝܼܡ̈ܢܘܗܝ ܕܗܢ ܥ݀ܠܡܐ. ܕܟܿܠܡܕܡ ܡܼܢ ܟܿܠܗܘܢ ܟܝ̈ܢܐ ܕܐܝܼܬ ܒܥܿܠܡܐ. ܕܐܝܼܬܘ̄ ܦܓܪܐ ܘܕܟܿܠܒܣܪ ܕܚܝ̈ܘܢ. ܐܟܙܢ ܕܐܣܛܘܼܟܣܐ ܕܐܐܪ ܕܐܝܼܬܘܗܝ ܚܡܝܼܡܐ ܪܛܝܼܒܐ. ܗܼܘ ܐܝܼܬܘܗܝ ܣܘܩܐ ܘܢܫܡܬܐ ܕܚܝ̈ܐ. ܘܟܿܠ ܐܡܼܬܝ ܕܦܿܐܫ ܐܐܪ ܫܦܝܐ ܒܟܝܿܢܗ. ܕܐܝܼܬܘܗܝ ܚܡܝܼܡܐ ܪܛܝܼܒܐ. ܫܦܝܼܪܘܼܬ ܡܡܙܓܘܼܬܐ ܘܚܘܼܠܡܢܐ ܘܚܝ̈ܐ ܘܢܛܝܼܪܘܼܬ ܥܠ̈ܠܬܐ ܘܦܐܪ̈ܐ ܡܥܒܕ ܒܒܪܝܼܬܐ. ܐܡܼܬܝ ܕܝܢ ܕܡܼܬܚܠܛܝܼܢ ܥܡܗ ܠ̈ܗܓܐ ܡܕܡ ܕܣܿܠܩܝܢ ܡܼܢ ܐܪܥܐ. ܐܘܿ ܪܝܼܚܐ ܕܡܣܝܘܼܬܐ ܘܩܡܘܼܠܘܼܬܐ ܕܐܕ̈ܫܐ ܘܙܪ̈ܥܐ ܘܥܣܼ̈ܒܐ ܕܥܠ ܡܝ̈ܐ ܐܝܟ ܐܪܒܢܐ ܘܣܢܓܝܼܪ̈ܬܐ ܘܪܘܼܙܐ ܘܕܘܼܚܢܐ܆ ܒܗ݀ܝ ܕܐܡܝܼܢܝܼܢ ܡܝ̈ܐ ܥܠܝܗܘܢ. ܥܿܒܕܝܢ ܬܡܣܘܼܬܐ ܘܩܡܘܼܠܘܼܬܐ ܘܡܼܬܚܠܛ ܪܝܚܗܘܢ ܥܠ ܐܐܪ܆ ܡܚܒܠ ܠܗ ܠܟܝܿܢܗ ܘܡܥܒܕ ܟܘܼܪ̈ܗܢܐ ܘܫܘܒ̈ܢܐ ܘܝܪ̈ܩܢܐ ܘܘܚܘܼ̈ܒܠܐ ܣܿܓܝ̈ܐܐ. ܘܐܣܛܘܼܟܣܐ ܬܘܼܒ ܗ̄ ܟܝܿܢܗܿ ܕܐܪܥܐ ܐܝܼܬܘܗܝ ܩܪܝܼܪܐ ܝܒܝܼܫܐ. ܐܡܼܬܝ [ܕ]ܢܦܘܼܫ ܒܠܚܘܼܕܘܗܝ ܕܠܐ ܡܬܼܚܠܛ ܥܡܗ ܡܼܢ ܐܣܛܘܼܟ̈ܣܐ ܕܡܝ̈ܐ ܐܘܿ ܕܐܐܪ܆ ܕܐܝܼܬܘܗܝ ܡܛܠܩܢܐ ܕܚܝ̈ܐ ܕܟܿܠ ܦܓܪܐ ܕܡܬܛܡܪ ܒܗ. ܘܗܟܘܬ ܟܿܠ ܡܕܡ ܕܐܝܼܬܘ̄ ܩܪܝܼܪܐ ܝܒܝܼܫܐ ܡܘܬܐ ܡܥܒܕ. ܘܟܝܿܢܗ ܕܡܘܬܐ ܩܪܝܼܪܐ ܝܒܝܪܫܐ ܐܝܼܬܘܗܝ. ܒܗܿܝ ܕܐܝܼܬܘ̄ ܣܩܘܼܒܠܐ ܕܚܡܝܼܡܐ ܪܛܝܼܒܐ. ܕܐܝܼܬܘ̄ ܟܝܿܢ ܕܚܝ̈ܐ. ܐܫܼܬܿܪܪܢܢ ܗܿܟܝܠ ܕܚܡܝܼܡܐ ܪܛܝܼܒܐ ܕܡܥܒܕ ܚܝ̈ܐ ܛܒܿܬܐ ܐܝܼܬܘܗܝ ܘܛܒܿܐ ܡܼܬܩܪܐ܀ ܘܐܦ ܩܪܝܼܪܐ ܝܒܝܼܫܐ ܕܡܥܒܕ ܡܘܬܐ ܒܝܼܫܬܐ ܐܝܼܬܘ̄ ܘܒܝܼܫܬܐ ܡܼܬܩܪܐ܀ ܐܝܠܝܢ ܕܝܢ ܕܐܝܼܬܝܗܘܢ ܡܡܙ̈ܓܐ ܡܼܢ ܟܝ̈ܢܐ ܗܿܠܝܢ܆ ܕܐܝܟ ܚܡܝܼܡܐ ܝܒܝܼܫܐ. ܐܘܿ ܪܛܝܼܒܐ ܩܪܝܼܪܐ. ܗܿܠܝܢ ܠܐ ܡܘܬܐ ܡܿܢ ܥ݀ܒܕܝܢ ܘܠܐ ܚܝ̈ܐ. ܒܪܡ ܡܥܒܕܝܢ ܟܘܼܪ̈ܗܢܐ. ܒܕܓܘܢ ܐܫܼܬܿܡܗܘ



Page 208



ܟܝ̈ܢܐ ܗܿܠܝܢ ܡܣܓܦ̈ܢܐ. ܘܗܠܝܢ ܟܘܟ̈ܒܐ ܢܣܝܼܢܢ ܚܢܢ ܒܢܝ̈ܢܫܐ ܒܐܪܝܼܟܘܼܬ ܙܒܢܐ ܣܿܓܝܼܐܐ܆ ܕܐܝܼܬ ܡܢܼܗܘܢ ܕܐܝܼܬܝܗܘܢ ܒܟܝܿܢܗܘܢ ܚܡܝܼܡ̈ܐ ܪ̈ܛܝܼܒܐ. ܕܐܝܟ ܙܘܣ ܘܐܦܪܘܕܝܛܝ. ܩܪܼܘ ܐܢܘܢ ܛܒ̈ܐ ܒܟܝܿܢܗܘܢ ܘܠܘ ܒܨܒܝܿܢܗܘܢ. ܘܩܪܘܢܘܣ ܐܝܼܬܘܗܝ ܩܪܝܼܪܐ ܝܒܝܼܫܐ ܩܪܐܘܼܗܝ ܒܝܼܫܐ. ܐܪܝܼܣ ܕܝܢ ܐܝܼܬܘܗܝ ܚܡܝܼܡܐ ܝܒܝܼܫܐ ܩܪܼܐܘ̄ ܣܘܓܦܢܐ ܐܘܟܝܼܬ ܡܣܓܦܢܐ. ܫܡܼܫܐ ܕܝܢ ܘܣܗܪܐ. ܡܛ݀ܠ ܕܗܼܢܘܢ ܗܿܐ ܡܩܝܼܡܝܼܢ ܠܟܿܠܗܘܿܢ ܓܢܼ̈ܣܐ ܘܐܕܫ̈ܐ ܕܟܝ̈ܢܐ ܕܒܪܝܼܬܐ. ܩܪܼܘ ܐܢܘܢ ܫܠ̈ܝܼܛܐ ܘܡܕܒܪ̈ܢܐ. ܒܗܿܝ ܕܫܡܼܫܐ ܡܚܡ ܘܡܒܫܠ ܘܡܝܒܫ ܠܬܡܣܘܼܬܐ ܘܣܪܝܘܼܬܐ ܕܪܛܝܼܒܘܼܬܐ ܝܬܝܼܪܬܐ ܘܩܡܘܼܠܘܼܬܐ. ܘܣܗܪܐ ܬܘܼܒ ܡܪܛܒܐ ܘܡܪܓܝܐ ܘܡܪܒܝܐ ܠܟܝ̈ܢܐ. ܘܐܝܟ ܡܫܩܝܐ ܘܡܦܝܓܐ ܠܗܘܿܢ ܡܼܢ ܚܡܝܼܡܘܼܬܐ ܝܬܝܼܪܬܐ ܕܩܢܼܘ ܡܼܢ ܥܘܼܙܐ ܕܙܠ̈ܝܼܩܘܗܝ ܕܫܡܼܫܐ. ܘܬܘܼܒ ܠܐܝܠܝܢ ܕܣܿܓܝܼ ܡܬܼܪܛܒܝܼܢ ܡܼܢ ܙܠ̈ܝܼܩܝܗܿ ܕܣܗܪܐ. ܗܿܦܟ ܫܡܼܫܐ ܡܕܟܐ ܘܡܝܒܫ ܘܡܚܡ. ܘܒܝܕ ܗܿܠܝܢ ܡܥܒܕܢ̈ܘܬܐ ܕܗܿܠܝܢ ܬܪܝܢ ܢܗܝܼܪ̈ܐ ܪܘܪ̈ܒܐ. ܗܿܐ ܡܬܼܪܒܝܢ ܘܡܼܬܩܝܡܝܼܢ ܘܡܬܼܢܛܪܝܢ ܟܿܠܗܘܿܢ ܟܝ̈ܢܐ ܕܒܪܝܼܬܐ. ܥܠܗܿܝ ܩܪܼܘ ܐܢܘܢ ܫ̈ܠܝܼܛܐ ܘܡܪ̈ܝܐ. ܒܗܿܝ ܬܘܼܒ ܕܫܡܼܫܐ ܗܼܘ ܪܒ ܘܫܒܝܼܚ ܡܼܢ ܟܿܠܗܘܿܢ ܟܘܟ̈ܒܐ. ܘܣܗܪܐ ܒܗܿܝ ܕܐܝܼܬܝܗܿ ܬܚܬܝܬܐ ܕܟܿܠܗܘܿܢ ܢܗܝܼܪ̈ܐ. ܘܩܪܝܼܒܐ ܠܐܪܥܐ ܘܦܪܝܼܣܝܢ ܙܠ̈ܝܼܩܝܗܿ ܘܡܥܒܕܝܢ ܒܒܪܝܼܬܐ. ܘܟܝܿܢܗܿ ܡܿܢ ܐܝܼܬܘܗܝ ܩܪܝܼܪܐ ܪܛܝܼܒܐ. ܐܠܐ ܕܠܝܬ ܠܗܿ ܢܘܼܗܪܐ ܘܙܠ̈ܝܼܩܐ ܒܟܝܿܢܗܿ ܐܠܐ ܡܼܢ ܫܡܼܫܐ ܐܝܼܬܘ̄ ܢܘܼܗܪܗܿ. ܡܬܼܚܠܛ ܟܝܿܢܗܿ ܥܡ ܟܝܿܢܐ ܕܫܡܼܫܐ. ܐܘܿ ܕܚܕ ܡܼܢ ܟܘܟ̈ܒܐ ܕܫܿܕܐ ܥܠܝܗܿ ܙܠ̈ܝܼܩܐ. ܗܟܘܬ ܡܥܒܕܝܢ ܙܠ̈ܝܩܝܗܿ ܡܡܙܓܐܝܼܬ. ܘܐܢ ܬܐܡܪ ܕܐܝܟܢ ܐܬܼܢܣܝܼ ܘܐܬܼܝܼܕܥ ܟܝܿܢܐ ܕܟܘܟ̈ܒܐ. ܘܐܡܿܪܝܢܢ ܕܡܼܢ ܙܠ̈ܝܩܝܗܘܢ. ܘܕܐܝܟܢ ܐܬܝܼܕܥ ܙܠ̈ܝܼܩܝܗܘܢ. ܫܡܼܥ. ܢܣܝܼܢܢ ܕܟܕ ܚܿܝܪܝܢ ܟܘܟ̈ܒܐ ܒܣܗܪܐ ܐܘܿ ܒܚܕ̈ܕܐ. ܡܼܢ ܣܘܢܢܕܘܿܣ ܐܘܟܝܼܬ ܢܩܝܼܦܘܬܗܘܢ ܕܠܚܕ̈ܕܐ ܐܡܼܬܝ ܕܡܬܟܝܢܝܢ ܬܪܝܢ ܐܘܿ ܣܿܓܝܼ̈ܐܐ ܒܚܕܐ ܩܛܝܼܢܬܐ. ܐܘܿ ܐܡܼܬܝ ܕܡܼܢ ܐܟܣܓܘܢܐ ܕܐܝܼܬܝܗܿ ܫܬܝܼܬܝܘܼܬܐ. ܐܘܿ ܛܛܪܐܓܘܢܐ ܕܐܝܼܬܝܗܿ ܪܒܝܼܥܝܘܼܬܐ. ܗ̄ ܕܐܝܼܬ ܒܝܢܬܗܘܢ ܬܠܬܐ ܡܠ̈ܘܫܐ ܪܘܼܒܥܗܿ ܕܡܘܙܠܬܐ. ܐܘܿ ܛܪܝܓܘܢܐ ܕܐܝܼܬܝܗܿ ܬܠܝܼܬܝܘܼܬ ܓܘܢ̈ܘܬܐ. ܗ̄ ܬܘܼܠܬܗܿ ܕܡܘܙܠܬܐ ܕܐܝܼܬܘܗܝ ܡܠ̈ܘܫܐ ܐܪܒܥܐ. ܐܘܿ ܡܼܢ ܕܝܡܐܛܪܘܢ ܕܐܝܼܬܘܗܝ ܕܠܩܘܼܒܠܝܘܼܬܐ ܕܗܿܘܐ ܒܝܢܬܗܘܢ ܦܠܓܗܿ ܕܡܘܙܠܬܐ. ܗ̄ ܡܠ̈ܘܫܐ ܫܬܐ. ܐܡܼܬܝ ܗܿܟܝܼܠ ܕܚܿܝܪܝܢ ܒܚܕ̈ܕܐ ܡܼܢ ܐܣܟ̈ܡܐ ܗܿܠܝܢ.



Page 209



ܫ݀ܕܝܢ ܥܠ ܚܕܕ̈ܐ ܙܠ̈ܝܼܩܝܗܘܢ. ܘܟܕ ܚܿܝܪܝܢ ܒܣܗܪܐ ܘܫܕܝܢ ܥܠܝܗܿ ܙܠ̈ܝܼܩܐ. ܙܠ̈ܝܩܗܿ ܕܝܠܗܿ ܕܣܗܪܐ ܢܣܝܼܒ̈ܝ ܡܼܢ ܢܘܼܗܪܗ ܕܫܡܼܫܐ ܡܬܦܪܣܢ ܥܠ ܒܪ̈ܝܬܐ ܡܥܒܕܝܢ ܐܝܟ ܟܝܿܢܐ ܕܟܘܟܿܒܐ ܕܚܿܐܪ ܒܣܪܗܐ ܘܫܿܕܐ ܥܠܝܗܿ ܙܠ̈ܝܼܩܘܗܝ. ܐܢ ܚܕ ܐܝܟ ܟܝܿܢܗ ܘܐܢ ܬܪܢ ܐܘܿ ܣܿܓܝܼ̈ܐܐ ܡܡܙܓܐܝܼܬ ܘܡܠܼܬܐ ܕܥܠ ܗܿܠܝܢ ܣܿܓܝܼܐܐ ܗܿܝ. ܐܠܐ ܟܝܼܬ ܡܼܢ ܕܐܝܟ ܗܿܠܝܢ ܐܣܟ̈ܡܐ ܙܡܥܒܕ̈ܢܘܬܐ܆ ܕܐܕܪܟܘ ܒܢܝ̈ܢܫܐ ܟܝܢ̈ܝܗܘܢ ܕܟܘܟ̈ܒܐ. ܘܩܼܪܘ ܠܡܼܢܗܘܢ ܛܒ̈ܐ ܘܡܼܢܗܘܢ ܒܝܼ̈ܫܐ. ܘܠܡܼܢܗܘܢ ܡܣܓܦ̈ܢ. ܘܐܡܬܝ ܕܡܼܬـܚܠܛܝܼܢ ܙܠ̈ܝܼܩܐ ܕܛ̈ܒܐ ܘܕܒܝܼ̈ܫܐ܆ ܘܡܼܫܬܕܝܢ ܥܠ ܣܗܪܐ ܘܡܼܬܦܪܣܝܢ ܥܠ ܒܪܝܼܬܐ ܒܗܿܝ ܕܡܼܬܚܛܠܝܢ ܒܐܐܪ܆ ܡܼـܩܪܝܢ ܡܡ̈ܙܓܐ. ܟܘܟܒܐ ܕܝܢ ܕܢ݀ܒܘ ܕܗܼ، ܗܪܡܝܣ ܐܘܟܝܼܬ ܥܘܛܪܕ ܥܒܼܕܗ ܒܪܘܝܐ ܒܟܝܿܢܗ ܕܘܼܡܪܐ. ܕܐܝܼܬܘ̄ ܡܡܙܓܐ. ܘܐܝܟ ܟܝܿܢܐ ܕܟܿܠ ܟܘܟܒܐ ܕܡܼܬܚܠܛܝܼܢ ܙܠ̈ܝܼܩܘܗܝ ܥܡܗ܆ ܐܝܟ ܟܝܿܢܗ ܕܗܿܘ ܟܘܟܒܐ ܗܿܘܐ ܐܦ ܟܝܿܢܗ ܕܝܼܠܗ. ܗܕܐ ܗܿܝ ܥܠܼܬܐ ܕܡܼܬܩܪܝܢ ܛܒ̈ܐ ܘܒܝܼ̈ܫܐ. ܡܛ݀ܠ ܕܝܼܠ̈ܝܬܐ ܕܣܼܡ ܒܪܘܝܐ ܒܟܝܿܢܗܘܢ. ܐܝܟ ܫܪܟܐ ܕܟܝ̈ܢܐ ܐ̱ܚܪ̈ܢܐ. ܗ̄ ܕܐܝܼܠ̈ܢܐ ܘܕܦܐܪ̈ܐ ܘܕܥܩܪ̈ܐ ܘܕܟ̈ܐܦܐ ܘܕܐܪ̈ܥܬܐ ܘܕܫܪܟܐ ܕܐܕ̈ܫܐ. ܕܒܟܝܿܢܗܘܢ ܐܝܼܬܝܗܿ ܡܛܐܒܢܘܼܬܗܘܢ ܐܘܟܝܼܬ ܡܥܕܪܢܘܼܬܗܘܿܢ ܘܡܐܒܫܢܘܬܗܘܢ ܐܘܟܝܼܬ ܡܣܓܦܢܘܼܬܗܘܢ. ܘܠܘ ܒܨܒܝܿܢܗܘܢ ܐܘܟܝܼܬ ܙܘܥܐ ܕܚܐܪܘܬܗܘܢ. ܡܛ݀ܠ ܕܠܝܬ ܠܗܘܢ ܗܿܠܝܢ. ܡܛ݀ܠ ܕܠܘ ܡܠ̈ܝܼܠܐ ܐܢܘܢ ܘܫܠ̈ܝܼܛܝ ܒܝܿܬܗܘܢ. ܐܠܐ ܟܝ̈ܢܐ ܟܕܝܼ̈ܢܐ ܡܫܥܒ̈ܕܐ ܕܣܝܼܡܝܢ ܠܐܬܘ̈ܬܐ ܘܙܒ̈ܢܐ ܘܫܘܼܘܕ̈ܥܐ ܐܝܟ ܫܪܟܐ ܕܒܪ̈ܝܬܐ. ܟ݀ܠܚܕ ܡܛ݀ܠ ܡܕܡ ܐܬܼܬܩܢ. ܘܢ݀ܡܘܿܣܐ ܣܡ ܠܗܘܢ [ܥܒܘܕܐ] ܡܛܟܣܝܐܝܼܬ ܘܣܕܝܼܪܐܝܬ ܘܡܡܫܚܐܝܼܬ ܘܡܟܬܪܢܐܝܼܬ. ܘܠܐ ܣܟ ܥ݀ܒܪ ܘܠܐ ܡܫܼܬܿܚܠܦ. ܘܗܟܢܐ ܐܩܝܼܡ ܐܢܘܿܢ ܠܥܿܠܡܥܿܠܡܝܢ.. ܗܿܝ ܬܘܼܒ ܕܡܼـܩܪܢ ܛܥܝ̈ܐ ܗܿܢܘܢ ܣܘܼܟܠܗܿ. ܟܿܠܡܕܡ ܕܡܗܠܟ ܘܪܕܐ܆ ܛܥܿܝܐ ܡܬܼܩܪܐ. ܠܘ ܡܼܢ ܛܘܼܥܝܝ. ܐܠܐ ܡܼܢ ܡܪܕܝܼܬܐ ܕܠܘܼܩܒܠ ܐܦ̈ܘܗܝ. ܐܝܟ ܐ̱ܢܫ ܢܐܡܪ ܕܦܠܢ ܗܿܐ ܛ݀ܥܐ ܒܡܕܒܪܐ ܦܠܢ. ܗ̄ ܕܗܐ ܪܕܐ ܘܡܗܠܛ ܠܘܼܩܒܠ ܐܦ̈ܘܗܝ ܠܐ ܡܬܼܦܢܝܿܢܐܝܬ. ܘܗܿܠܝܢ ܫܒܥܐ ܟܘܟ̈ܒܐ ܕܡܼܬܩܪܝܢ ܛܥ̈ܝܐ. ܗ̄ ܫܡܼܫܐ ܘܣܗܪܐ܆ ܘܩܪܘܢܘܣ. ܘܙܘܣ. ܘܐܪܝܣ. ܘܐܦܪܘܕܝܛܝ. ܘܗܪܡܝܣ. ܡܛ݀ܠ ܕܐܡܝܼܢܐܝܼܬ ܪܕܝܢ ܘܡܗܠܟܝܢ ܒܡܘܙܠܬܐ ܠܘܼܩܒܠ ܐܦܝ̈ܗܘܢ ܠܐ ܡܼܬܦܢܝܿܢܐܝܼܬ. ܡܛܠܗܿܕܐ ܡܼܬܩܪܝܢ ܛܥܝ̈ܐ. ܕܗܐ ܠܡ ܛ݀ܥܝܢ. ܗ̄ ܕܪܕܝܢ ܠܘܼܩܒܠ ܡܕܢܚܐ ܘܠܐ ܣܟ ܡܼܬܗܦܟܢܐܝܼܬ. ܒܗܿܝ ܕܡܘܙܠܬܐ ܠܘܼܩܒܠ ܡܥܪܒܐ ܗܿܐ ܩ݀ܛܝܐ ܐܘܟܝܼܬ ܡܬܟܪܟܐ. ܟܘܟ̈ܒܐ ܕܝܢ ܗܿܠܝܢ ܣܩܘܼܒܠܐܝܼܬ ܗܿܐ ܛ݀ܥܝܢ ܘܪܕܝܢ ܒܗܿ ܠܘܼܩܒܠ ܐܦ̈ܝܗܘܢ. ܗ̄ ܠܘܼܩܒܠ ܡܕܢܚܐ. ܘܒܗܿܝ ܕܩܠܝܼܠ ܘܣܿܓܝܼ ܚܪܝܼܦ ܟܪܘܼܟܝܗܿ ܕܡܘܙܠܬܐ. ܒܪܗܝܼܒܘܼܬܐ ܡܼܬܟܪܟ ܣܪܢܗܿ ܕܓܝܼܓܠܐ. ܟܘܟ̈ܒܐ ܕܝܢ ܟܿܠܚܕ ܠܦܘܼܬ ܪܘܝܼܚܘܼܬܗ



Page 210



ܕܚܘܪܕܗܿ ܕܓܝܓܠܗ ܕܒܣܪܢܗܿ ܕܡܘܠܬܐ. ܡܫܡܠܐ ܪܗܼܛܗܿ܀ ܘܣܗܪܐ ܡܿܢ ܡܛ݀ܠ ܕܐܠܝܼܨ ܚܘܼܕܪܗܿ ܘܠܓܘ ܡܼܢ ܟܿܠܗܘܿܢ ܟܘܟ̈ܒܐ ܐܘܟܝܼܬ ܠܬܚܼܬ ܐܝܼܬܘܗܝ܆ ܠܥܼܠ ܡܼܢ ܐܬܝܪ ܢܘܼܪܢܐ. ܒܬܠܬܝܢ ܝܘܡ̈ܝܢ ܡܗܠܟ ܘܪܕܐ ܘܩ݀ܛܐ ܐܘܟܝܼܬ ܡܼـܟܪܟ ܠܟܿܠܗܿ ܡܘܙܠܬܐ. ܗܪܡܝܣ ܕܝܢ ܠܥܼܠ ܡܼܢ ܣܗܪܐ ܐܝܼܬܘܗܝ ܚܘܼܕܪܗ ܘܪܕܐ ܐܘܟܝܼܬ ܡܼܬܟܪܟ ܠܟܿܠܗܿ ܓܝܓܠܐ ܕܡܘܙܠܬܐ ܒܐܫܬܐ ܝܪ̈ܚܝܼܢ܀ ܐܦܪܘܕܝܛܝ ܐܘܟܝܼܬ ܒܠܬܝ ܕܐܝܼܬܘܗܝ ܟܘܟܒ ܢܘܓܗܐ ܠܥܠ ܡܼܢ ܗܪܡܝܣ ܐܝܼܬܘܗܝ ܚܘܼܕܪܗܿ. ܘܡܼܬܟܪܟܐ ܠܗܿ ܒܬܡܢܝܐ ܝܪ̈ܚܝܼܢ ܝܬܝܼܪ. ܐܠܐ ܡܛ݀ܠ ܕܐܝܼܬ ܠܙܠ̈ܝܩܝ ܫܡܼܫܐ ܡܥܒܕܢܘܼܬܐ ܡܕܡ ܡܼܢ ܗܿܠܝܢ ܬܪܝܢ ܟܘܟ̈ܒܐ ܕܗܪܡܝܣ ܘܐܦܪܘܕܝܛܝ܆ ܐܡܝܼܢܐܝܼܬ ܥܡ ܫܡܼܫܐ ܪܕܝܢ. ܐܘܿ ܡܢ ܩܕܡܘܗܝ ܡܿܢ ܡܥܪܒܐ ܒܙܒܢ ܥܡ ܪܡܫܐ. ܐܘܿ ܬܘܼܒ ܡܼܢ ܒܣܬܪܗ ܡܼܢ ܡܕܢܚܐ܆ ܘܡܬܼܚܙܝܢ ܥܡ ܢܘܓܗܐ. ܘܠܐ ܡܼܨܝܐ ܕܢܪܚܩ ܐܦܪܘܕܝܛܝ ܡܼܢ ܫܡܼܫܐ ܝܬܝܪ ܡܼܢ ܡܠܘܼܫܐ ܘܠܦܓܠܗ ܣܟ.  ܗܪܡܝܣ ܕܝܢ ܥܕܡܐ ܠܟܗ̄ ܡܢܘ̈ܢ ܐܘܟܝܼܬ ܕܪ̈ܓܐ ܡܪܚܩ ܡܼܢ ܫܡܼܫܐ ܠܚܘܼܕ. ܘܐܝܼܬ ܡܥܒܕܢܘܬܐ ܡܕܡ ܒܙܠ̈ܝܩܝ ܫܡܼܫܐ ܕܡܗܦܟ ܠܗܘܢ ܠܘܬܗ. ܘܐܝܟ ܕܐܡܼܪܢܢ ܒܙܒܢ ܡܢ ܡܼܢ ܩܕܡܘܗܝ ܕܫܡܼܫܐ܆ ܗܿܘܝܢ ܘܡܬܼܚܙܝܢ ܒܪܡܫܐ ܒܡܥܪܒܐ. ܘܒܙܒܢ ܬܘܼܒ ܡܼܢ ܒܣܬܪܗ. ܘܡܬܚܙܝܢ ܥܡ ܢܘܼܓܗܐ. ܘܗܿܠܝܢ ܬܠܬܐ ܠܬܚܼܬ ܡܼܢ ܫܡܼܫܐ ܐܢܘܢ ܗ̄ ܐܦܪܘܕܝܛܝ ܘܐܪܡܝܣ ܘܣܗܪܐ. ܘܗܿܢ ܬܠܬܐ ܐܚܪ̈ܢܐ ܐܪܝܣ ܘܙܘܣ ܘܩܪܘܢܘܣ. ܠܥܠ ܡܼܢ ܫܡܼܫܐ ܐܢܘܢ ܗ̄ ܐܦܪܘܕܝܛܝ ܘܐܪܡܝܣ ܘܣܗܪܐ. ܘܗܢ ܬܠܬܐ ܐܚܪ̈ܢܐ ܐܪܝܣ ܘܙܘܣ ܘܩܪܘܢܘܣ. ܠܥܠ ܡܼܢ ܫܡܼܫܐ. ܘܟܿܠ ܐܡܼܬܝ ܕܡܼܪܚܩ ܫܡܼܫܐ ܡܼܢ ܚܕ ܡܼܢ ܗܿܠܝܢ ܬܠܬ ܥܠ̈ܝܐ܆ ܡܠ̈ܘܼܫܐ ܐܪܒܥܐ ܡܼܢ ܩܕܡܘܗܝ܆ ܫܕܐ ܥܠܘܗܝ ܫܡܼܫܐ ܙܠ̈ܝܼܩܐ ܡܼܢ ܛܪܝܓܢܘܢ܆ ܘܡܗܦܟ ܠܗ ܠܒܣܪܬܗ. ܘܗܿܟܢ ܦ݀ܐܫ ܗܦܝܼܟܐ ܠܒܣܬܪܗ. ܗܿܘ ܟܘܟܒܐ ܥܕܡܐ ܕܪܕܐ ܫܡܼܫܐ ܐܪܒܥܐ ܡܠ̈ܘܼܫܐ ܐ̱ܚܪ̈ܢܐ. ܘܬܘܼܒ ܫܕܐ ܥܠܘܗܝ ܕܟܘܟܒܐ ܗܿܘ ܗܦܝܼܢܟܐ ܙܠ̈ܝܼܩܐ ܡܼܢ ܒܬܣܪܗ. ܡܼܢ ܛܪܝܓܢܘܿܢ ܡܥܪܒܝܐ. ܘܗܿܝܕܝܢ ܬܪܨ ܗܿܘ ܟܘܟܒܐ ܘܪܕܐ ܐܝܟ ܛܟܣܼܗ ܒܨܒܝܢ ܒܪܘܼܝܗ.. ܫܡܼܫܐ ܡܿܢ ܕܥܠܘܗܝ ܡܛܟܼܣ ܡܢܝܿܢܐ ܕܫܢܝ̈ܐ ܘܙܒ̈ܢܐ. ܘܗܼܘ ܡܥܒܕ ܣܬܘ̈ܐ ܘܩܝ̈ܛܐ ܘܫܪܟܐ ܕܫܘܼܚܠ̈ܦܐ. ܟܿܠ ܬܠܬ ܡܐܐ ܘܫܬܝܢ ܘܚܡܫ ܘܪܘܼܒܥܐ ܙܒ̈ܢܬܐ ܕܡܬܟܪܟܐ ܡܘܙܠܬܐ. ܡܼܬܟܪܟ ܗܼ، ܫܡܼܫܐ ܠܟܿܠܗܿ ܡܘܙܠܬܐ ܙܒܢ̱ܬܐ ܚܕܐ. ܗ̄ ܠܟܿܠ ܡܠܘܼܫܐ ܪܕܐ ܠܗ ܒܬܠ̈ܬܝܢ ܝܘܡ̈ܝܢ. ܗܘܼ ܝܘܡܐ ܕܝܢ ܐܝܼܬܘܗܝ ܟܪܘܼܟܝܐ ܕܟܿܠܗܿ ܓܝܼܓܠܐ ܕܡܘܙܠܬܐ. ܘܒܗܢܐ ܟܪܘܟܝܐ ܕܟܿܠܗ ܣܪܢܐ ܪܕܐ ܗܼܘ ܫܡܼܫܐ ܠܩܕܡܘܗܝ ܡܢܿܬܐ ܚܕܐ ܐܘܟܝܼܬ ܕܪܓܐ. ܘܟܿܠ ܐܪܒܥ ܫܢ̈ܝܢ ܡܬܼܟܒܫ ܗܿܘ ܪܘܼܒܥܐ ܘܗܿܘܐ ܝܘܡܐ ܚܕ ܡܫܡܠܝܐ. ܘܡܬܼܬܘܣܦ ܥܠ ܝܘܡ̈ܬܐ ܕܫܒܛ ܘܗܿܘܝܐ ܫܢ̱ܬܐ ܗܿܝ ܝܘܡ̈ܬܐ ܫܣ̄ܘ ܘܡܼܬܩܪܝܐ ܟܒܝܼܫܬܐ܀ ܐܪܝܣ ܕܝܢ ܕܪܕܐ ܠܥܼܠ ܡܼܢ ܫܡܼܫܐ ܒܡܕܝܪܐ ܐܘܟܝܼـ ܪܩܝܼܥܐ ܚܡܝܼܫܝܐ ܪܕܐ ܠܟܿܠܗܿ ܓܝܓܠܐ ܕܡܘܙܠܬܐ



Page 211



ܒܝܪ̈ܚܐ ܝܚ̄ ܕܗܿܘܝܢ ܫܢ̱ܬܐ ܚܕܐ ܘܦܠܓܗܿ܀ ܙܘܣ ܕܝܢ ܒܗܿܝ ܕܪܘܝܼܚܐ ܓܝܓܠܗܿ. ܡܛܠ ܕܟܡܐ ܕܣܿܠܩ ܐܘܟܝܼܬ ܢ݀ܦܩ ܠܒܪ ܪܘܝܼܚܐ ܓܝܓܠܐ. ܪܕܐ ܒܪܩܝܼܥܐ ܫܬܝܼܬܝܐ ܘܟܪܟ ܐܘܟܝܼܬ ܩܛܐ ܠܟܿܠܗܿ ܡܘܙܠܬܐ ܒܫܢ̈ܝܐ ܬܪܥܣܪ. ܟ݀ܠܚܕ ܡܠܘܼܫܐ ܒܫܢ̱ܬܐ ܚܕܐ܀ ܩܪܘܢܘܣ ܕܝܢ ܕܪܕܐ ܒܚܘܼܕܪܐ ܫܒܝܼܥܝܐ. ܘܣܿܓܝܼ ܡܬܝܼܚ ܘܪܘܝܼܚ ܪܩܝܼܥܗ. ܪܿܕܐ ܠܟܿܠܗܿ ܓܝܓܠܐ ܕܡܘܙܠܬܐ ܒܫܢ̈ܝܐ ܬܠܬܝܢ. ܗ̄ ܗܿܘܐ ܒܟܿܠ ܡܠܘܼܫܐ ܫܢ̈ܝܐ ܬܪ̈ܬܝܢ ܘܦܠܓܗܿ. ܗܿܘ ܡܕܡ ܕܣܗܪܐ ܒܚܕ ܝܘܡܐ ܪܕܝܐ ܠܗܿ ܒܚܘܼܕܪܐ ܕܝܼܠܗܿ܆ ܩܪܘܼܢܘܣ ܒܫܢ̱ܬܐ ܚܕܐ ܪܕܐ ܠܗ ܡܛ݀ܠ ܪܘܝܼܚܘܬܗ ܕܚܘܼܕܪܗ܀ ܒܪܩܝܼܥܐ ܕܝܢ ܕܬܡܢܝܐ. ܒܗܿܘ ܕܠܥܼܠ ܡܼܢ ܩܪܘܢܘܿܣ܆ ܪܕܝܢ ܟܘܟ̈ܒܐ ܢܗܝܼܪ̈ܐ ܕܗܘܝܢ ܒܡܢܝܿܢܐ ܐܠܦܐ ܚܕ ܘܡܐܐ ܘܥܣܪܝܢ. ܘܡܛ݀ܠ ܕܣܿܓܝܼ ܪܘܝܼܚ ܚܘܼܕܪܐ ܕܝܼܠܗܘܢ ܠܚܕܐ ܡܢܿܬܐ ܕܐܝܼܬܘ̄ ܚܕ ܕܪܓܐ ܒܫܒܥܝܼܢ ܫܢ̈ܝܢ ܪܕܐ ܠܗܿ ܠܚܕܐ ܡܢܿܬܐ ܡܼܢ ܬܠܬܝܢ ܕܡܠܘܫ̈ܐ܀ ܚܘܕܪܐ ܕܝܢ ܬܫܝܼܥܝܐ܆ ܗܿܘ ܣܿܓܝܼ ܪܘܝܼܚܐ ܡܛܠ ܡܥܠܝܘܼܬܗ ܐܘܟܝܼܬ ܒܪܢܝܘܼܬܗ. ܒܣܪܢܐ ܕܓܝܓܠܐ ܕܡܘܙܠܬܐ. ܠܚܕܐ ܡܢܿܬܐ ܐܘܟܝܼܬ ܕܪܓܐ ܠܡܚܣܢ ܪܕܫܝܢ ܠܗܿ ܟܘܟ̈ܒܐ ܕܒܗ ܒܡܐܐ ܫܢ̈ܝܢ.. ܡܕܝܢ ܗܿܘ ܚܘܼܕܪܠ ܕܟܠܝܼܠ ܡܠ̈ܘܼܫܐ܆ ܕܡܬܼܚܙܝܢ ܒܗ ܟܘܟ̈ܒܐ ܕܩܕ̈ܩܐ. ܐܝܟ ܥܢ̈ܢܐ ܡܕܡ ܚܘܪܘܪ̈ܬܐ. ܟܡܐ ܠܟܡܐ ܪܘܝܼܚ ܘܪܒ܀ ܘܟܕ ܛܒܿ ܗܼܝ ܡܪܕܝܼܬܐ ܕܟܘܟ̈ܒܐ ܟܿܠ ܚܕ ܒܚܘܼܕܪܐ ܕܝܠܗ܆ ܝܬܝܼܪ ܡܼܢ ܥܠܥܠܐ ܩܠܝܼܠܝܢ. ܡܕܝܢ ܟܝ܆ ܟܡܐ ܗܿܘ ܡܬܼ̇ܐ ܕܪܘܝܼܚܘܼܬܗ ܕܣܪܢܐ ܒܪܝܐ ܕܓܝܓܠܗܿ ܕܡܘܙܠܬܐ ܗܿܕܐ ܠܐ ܡܬܡܼܫܚ ܐܦܠܐ ܡܼܬܬܟܝܠ. ܗܿܘ ܡܕܡ ܕܚܕܐ ܡܢܿܬܐ ܡܼܢ ܫܣ̄ܘ ܕܟܿܠܗܿ ܓܝܓܠܐ ܠܐ ܪܕܝܢ ܠܗ ܟܘܟ̈ܒܐ ܕܐܝܟ ܥܠܥܠܐ ܦܿܪܚܝܼܢ ܒܡܐܐ ܫܢ̈ܝܢ. ܟܿܠܗ ܡܬܼܚܐ ܡܿܕܝܢ ܒܟܡܿܐ ܐ̈ܠܦܝܢ ܕܫܢ̈ܝܐ ܐܠܘ ܡܟܬܪ ܗܘܼܐ ܥ݀ܠܡܐ ܘܠܐ ܥ݀ܒܪ. ܒܬܠܬܝܢ ܘܫܬܐ ܐ̈ܠܦܝܢ ܠܡܚܣܢ ܪܕܝܢ ܗܘܼܘ ܠܟܿܠܗ ܡܬܼܚܐ ܕܚܘܼܕܪܐ ܬܫܝܼܥܝܐ. ܕܡܘܙܠܬܐ܀ ܡܕܝܢ ܗܿܘ ܥܣܝܪܝܐ ܟܡܐ ܠܟܡܐ ܪܒ ܘܪܘܝܼܚ. ܠܐ ܣܟ ܡܕܪܟ ܠܗ ܗܘܢܐ ܕܐ̱ܢܫ. ܐܪܐ ܟܝ ܡܕܝܢ ܗܿܘ ܝܡܐ ܪܒܐ ܕܡܝ̈ܐ ܗܿܢܘܢ ܕܠܥܼܠ ܡܼܢ ܫܡܿܝܐ. ܗܿܘ ܕܐܝܟ ܝܪܝܼܥܬܐ ܡܬܝܼܚ ܥܠ ܟ݀ܠܗܝܢ ܒܪ̈ܝܬܐ. ܠܥܠ ܐܘܟܝܼܬ ܠܒܪ ܡܼܢ ܟܿܠܗܘܢ ܫܡ̈ܝ ܫܡ̈ܝܐ. ܘܐܝܟ ܫܪ̈ܩܬܐ ܕܒܝܼܥܬܐ ܐܚܝܼܕ ܠܓܘ ܡܢܗ ܠܟܿܠܗܘܢ ܪ̈ܩܝܥܐ ܘܚܘܼܕܪܐ ܕܣܪܢܐ ܗܢܐ ܕܓܝܓܠܗܿ ܕܡܘܙܠܬܐ. ܘܠܓܘ ܡܼܢ ܗܿܢܐ ܟܿܠܗ ܪܩܝܼܥܐ ܕܐܐܪ. ܘܬܘܼܒ ܐܘܟܝܼܬ ܠܬܚܼܬ ܟܿܠܗܿ ܒܪܝܼܬܐ ܗܿܕܐ ܝܒܝܼܫܬܐ ܘܕܝܡ̈ܡܐ ܕܠܐ ܣܘܼܦ ܕܩܿܒܼܝܢ ܒܐܪܥܐ. ܟܡܐ ܗܿܝ ܗܿܟܝܠ ܪܒܘܼܬܗ ܕܝܡܐ ܗܿ، ܥܠܝܐ ܕܡܼܬܚܙܐ ܐܝܟ ܩܘܼܢܐܐ ܡܕܡ ܘܐܚܝܼܕ ܠܟܿܠ ܡܕܡ ܠܓܘ ܡܼܢܗ ܡܿܨܐܼ ܟܝ ܗܘܢܐ ܕܢܕܪܟ. ܐܘܿ ܕܣܟ ܢܼܬܚܫܒ ܥܠܘܗܝ ܪܥܝܿܢܐ ܡܕܡ. ܠܐ ܣܟ ܡܼܨܝܐ. ܐܘ̃ ܠܬܼܗܪܐ ܕܠܐ ܡܼܬܡܠܠ. ܟܡܐ ܫܒܝܼܚܐ ܒܿܪܘܝܘܼܬܟ. ܐܘ̃ ܥ݀ܒܘܕܐ ܬܡܝܼܗܐ ܘܚܟܝܼܡ ܒܟܿܠ. ܘܐܡܼܬܝ ܕܚܕܐ ܡܼܢ ܒܪ̈ܝܬܟ ܠܐ ܡܣܬܿܝܟܐ ܐܦܠܐ ܣܟ ܡܬܕܪܟܐ. ܐܢ̱ܬ ܟܝ



Page 212



ܒܪܘܝܐ ܘܥܒܘܿܕܐ ܕܟܿܠܗܝܢ܆ ܕܡܿܢ ܡܘܦܐ ܠܟ. ܡܢܘܼ ܡܿܨܐܼ ܕܢܐܡܪܟ. ܡܢܘܼ ܡܫܼܟܚ ܠܡܡܠܠܘܼ ܥܠ ܠܐ ܡܼܬܕܪܟܢܘܬܐ ܕܐܝܼܬܘܼܬܟ. ܠܝܬ ܠܡܐܡܪ ܘܠܐ ܠܡܡܠܠܘ. ܐܠܐ ܠܡܬܼܡܗ ܒܥܒܝܼܕ̈ܬܟ. ܘܠܡܫܒܚܘܼ ܠܚܝܠܐ ܪܒܐ ܕܐܝܼܬܘܼܬܟ. ܒܟܿܠܙܒܢ ܐܡܝܢ܀ ܗܿܝ ܕܬܘܼܒ ܕܢܟܪܝܼܘ ܬܘܕ̈ܝܬܐ ܟ݀ܠܗܝܢ ܠܝܼܕܥܬܐ ܕܟܘܟ̈ܒܐ ܘܐܣܠܝܼܘ ܠܝܘܼܠܦܢܐ ܕܐܣܛܪܘܠܘܝܓܝܐ. ܗ̄ ܡܡܠܠܘܬ ܟܘܟ̈ܒܐ. ܗܿܕܐ ܗܿܝ ܥܠܼܬܐ ܘܛܒܿ ܫܦܝܼܪ ܘܒܝܼܕܥܬܐ ܕܒܪܘ ܘܙܗܪܘ ܣܿܓܝܼ ܘܟܠܘ ܠܡܗܝ̈ܡܢܐ ܡܼܢ ܝܕܥܬܐ ܕܐܣܛܪܘܠܘܓܝܐ ܡܛ݀ܠ ܕܠܘ ܟܿܠ ܐ̱ܢܫ ܣܿܦܩ ܠܗܿ ܠܡܠܼܬ ܕܝܼܕܥܬܐ ܘܚܕ ܡܼܢ ܐܿܠܦ ܝܕܘܼܥ̈ܬܢܐ܆ ܠܡܚܣܢ ܡܫܼܟܚ ܕܢܥܘܿܠ ܠܗܿܠܝܢ ܥܡܝܼܩ̈ܬܐ ܘܢܣܼܬܿܟܠ ܠܩܛܝܼܢܘܼܬܐ ܕܗܿܠܝܢ ܕܪܫܼܡܢܢ ܡܼܢ ܠܥܼܠ. ܘܡܼܢ ܗܕܝܘܼܛܘܼܬܗܘܢ ܘܦܫܝܛܘܼܬܗܘܢ ܠܐ ܡܣܼܬܟܟܠܝܢ ܠܚܬܝܼܬܘܼܬܗ ܕܫܪܒܐ ܡܼܢ ܫܘܼܪܝܗ. ܘܕܡܢܐ ܗܿܝ ܥܠܼـܗ. ܐܠܐ ܒܚܪܬܗ ܘܒܫܘܼܠܡܗ ܕܝܘܼܠܦܢܐ ܚܿܝܪܝܢ. ܘܟܕ ܫ݀ܡܥܝܢ ܠܐܣܛܪܘܠܘܓܘ ܕܒܝܕ ܐܘܼܡܢܘܬܗܘܢ ܡܚܫܒܝܢ ܘܡܩܕܡܝܢ ܘܡܫܘܕܥܝܢ ܠܐ̱ܢܫ ܥܬܝܼܕ̈ܬܐ܆ ܬ݀ܗܪܝܢ. ܘܣܿܒܪܝܢ ܕܚܠܼܩܐ ܗܿܘ ܩܛܝܼܪܐ ܘܐܢܢܩܝܐ. ܘܡܒܛܠܝܢ ܠܚܐܪܘܼܬܐ ܘܐܡܿܪܝܢ. ܕܡܟܝܠ ܕܗܿܠܝܢ ܚܿܠܩܝܢ ܕܡܢܟܿܠܦܪܘܿܣ ܢܗ̈ܘܝܿܢ. ܡܢܐܡܘܬܪܐ ܚܐܪܘܼܬܐ. ܘܠܐ ܡܼܬܒܝܢܝܼܢ ܚܬܝܼܬܐܝܼܬ ܕܗܿܘ ܡܐ ܕܥܬܝܼܕܐ ܚܐܪܘܬܐ ܕܬܥܘܼܪܝ ܗܼܝ ܒܨܒܝܿܢܗܿ ܡܪܢܝܐ ܘܒܫܠܝܼܛܘܼܬ ܒܝܿܬܗܿ ܡܩܕܡܝܢ ܡܫܘܕܥܝܢ܆ ܘܠܘ ܡܕܡ ܩܛܝܼܪܝܐ ܕܥܿܨܐ ܠܚܐܪܘܼܬܐ. ܐܝܟ ܕܐܦ ܢܒܝܘܼܬܐ. ܒܪܡ ܬܘܼܒ ܐ݀ܡܪ̈ܢ ܬܘܕ̈ܝܬܐ ܕܟܕ ܫܿܡܥ ܒܪܢܫܐ ܡܼܢ ܐܣܛܪܘܠܘܓܘܿܣ ܠܐܝܠܝܢ ܕܥܬܝܕ̈ܢ ܠܗ܆ ܐܢ ܛܒ̈ـܐ ܘܐܢ ܒܝܼܫ̈ܬܐ. ܡܗܡܐ ܘܠܐ ܡܘܕܐ ܥܠ ܛܒ̈ܬܐ. ܘܐܢ ܒܿܥܐ ܘܡܦܝܼܣ ܡܛ݀ܠ ܒܝܼܫ̈ܬܐ. ܘܛܒܿ ܫܪܝܼܪܝܢ ܒܗܿܕܐ. ܘܣܿܓܝܼ ܫܦܝܪ ܕܒܪܘ ܘܟܠܘ ܠܡܗܝ̈ܡܢܐ ܡܼܢ ܝܘܠܦܢܐ ܗܿܢܐ. ܘܐܢ ܡܿܨܝܢܼ ܗܘܼܘ ܡܗܝ̈ܡܢܐ ܦܫܝܼ̈ܛܐ ܕܢܣܼܬܟܠܘܢ ܠܥܡܝܼܩ̈ܬܐ ܘܚܬܝܼ̈ܬܐ܆ ܡܣܼܬܟܠܝܢ ܗܘܼܘ ܘܝ݀ܕܥܝܢ܆ ܕܐܦ ܠܗܿ ܕܠܐ ܬܒܼܛܠܝ ܡܼܢ ܕܝܼܠ̈ܝܬܗܿ ܘܠܐ ܬܗܡܐ ܣܟ ܐܝܟ ܕܦܩܕܢ ܬܘܕ̈ܝܬܐ. ܐܠܐ ܕܬܐܨܦܝ ܐܡܝܼܢܐܝܼܬ ܘܬܥܒܕܝ ܛܒ̈ܬܐ ܟܡܐ ܕܡܼܨܝܐ. ܘܬܒܛܠܝ ܠܒܝܼܫ̈ܬܐ. ܡܛ݀ܠ ܕܟܿܠܗܘܢ ܥܡܛ̈ܢܐ ܕܬܚܝܼܬ ܫܡܝܐ ܡܩܠܣܝܢ ܠܣܥܘܼܪܘܼܬ ܛܒ̈ܬܐ ܘܡܣܠܝܢ ܠܣܿܥܘܼܪܘܼܬ ܒܝܼܫ̈ܬܐ. ܗܿܕܐ ܗܿܝ ܙܕܝܼܩܘܼܬܐ ܘܗܕܐ ܗܿܝ ܚܛܝܼܬܐ. ܗ̄ ܐܝܠܝܢ ܕܫܠܝܛܘܬ݀ ܒܝܿܬܐ ܣܿܥܪܐ ܒܙܘܥܐ ܕܚܐܪܘܼـܗܿ܆ ܕܐܝܼܬܘܗܝ ܨܒܝܿܢܐ. ܐܝܠܝܢ ܕܝܢ ܕܓܫܢܐܝܼܬ ܗ̈ܘܝܢ ܘܡܣܬܥܪ̈ܢ ܡܼܢ ܡܪܕܘܼـܐ ܡܪܢ݀ܝܬܐ ܘܡܘܢܢܝܼܬܐ܆ ܐܢ ܩ̈ܛܠܐ ܘܐܢ ܚܢܘܼܩ̈ܝܐ܆ ܘܐܢ ܛܘܼܒܥܐ ܕܒܡܝ̈ܐ. ܘܐܢ ܛܡܼܪ̈ܐ ܕܬܚܝܼܬ ܡܕܝܪ̈ܐ ܘܬܠܼ̈ܠܐ ܘܚܦܪ̈ܐ܆ ܘܐܢ ܫܒܼ̈ܝ. ܘܐܢ ܚܘܼܒܠ ܦܐܪ̈ܐ ܘܥܠ̈ܠܬܐ. ܘܐܢ ܟ̈ܐܒܐ ܥܣ̈ܩܐ ܘܐܢ ܟܘܼܪ̈ܗܢܐ ܡܫܚܠ̈ܦܐ܆ ܗܿܠܝܢ ܠܐ ܡܬܼܐܡܪ̈ܢ ܡܪܐܢܐܝܼܬ ܒܝܼܫ̈ܬܐ. ܐܠܐ ܡܪ̈ܕܘܬܐ ܡܟܘܢܢ̈ܝܬܐ ܕܒܝܼܫܬܐ ܕܐܝܼܬܝܗܿ ܚܛܝܼܬܐ



Page 213



ܕܡܼܢ ܨܒܝܿܢܐ܀ ܘܬܘܼܒ ܢܟܪܝܼܘ ܠܝܘܼܠܦܢܐ ܕܐܣܛܪܘܠܘܓܝܐ ܟܿܠܗܝܢ ܬܘܕ̈ܝܬܐ. ܡܛ݀ ܕܪܘܝܼܚ ܣܿܓܝܼ ܘܥܡܝܼܩ ܘܩܛܝܼܢ. ܘܣܢܝܼܩ ܥܠ ܒܛܝܼܠܘܼܬܐ ܘܐܡܝܼܢܘܼܬܐ ܘܕܘܪܫܐ ܣܿܓܝܼܐܐ ܕܒܗ. ܘܐܠܘܼ ܐܠܦ ܫܢ̈ܝܢ ܗܘܼܘ ܚܝ̈ܘܗܝ ܕܒܪܢܫܐ ܠܐ ܣܿܦܩ ܕܢܐܠܦ ܓܡܝܼܪܐܝܼܬ ܘܢܕܥ ܚܬܝܼܬܐܝܼܬ ܟܿܠܗܘܿܢ ܙܘܥ̈ܘܗܝ ܘܡܥܒܕ̈ܢܘܬܗ ܘܫܘܘܕ̈ܥܘܗܝ. ܘܒܿܛܠܝܢ ܗܘܼܘ ܒܗ ܒܢܝ̈ܢܫܐ ܡܼܢ ܝܘܠ̈ܦܢܐ ܐ̱ܚܪ̈ܢܐ ܡܘܬܪ̈ܢܐ ܕܢܦܫܐ. ܘܡܩܪ̈ܒܝ ܠܘܬ݀ ܐܠܗܐ. ܗܿܝ ܕܢܬܼܢܒܐ ܐ̱ܢܫ ܘܢܕܥ ܥܬܝܼܕ̈ܬܐ. ܐܢ ܡܼܢ ܡܘܗܒܬܐ ܕܢܒܝܘܼܬܐ. ܘܐܢ ܡܼܢ ܝܘܼܠܦܢܐܕܐܣܛܪܘܠܘܓܝܐ ܠܐ ܡܥܕܪܐ ܠܐ̱ܢܫ ܐܢ ܠܝܬ ܒܗܿ ܥܒܿܕ̈ܐ ܛܒ̈ܐ. ܡܛ݀ܠ ܕܢܒܘܼܬܐ ܡܡܠܐ ܒܦܘܼܡܐ ܕܚܛܝ̈ܐ ܘܕܢܘܼܟܪ̈ܝܐ ܘܕܟܦܘܼܪ̈ܐ ܡܛ݀ ܦܘܼܪ̈ܢܣܐ ܘܕܝܼ̈ܢܐ ܠܐ ܡܬܼܕܪ̈ܟܢܐ ܕܐܠܗܐ. ܘܠܘ ܡܼܢ ܗܕܐ ܡܼܙܕܕܩܝܢ. ܐܠܐ ܡܐܠܠܘܢ ܘܗ݀ܘܝܐ ܠܗܘܿܢ ܗܿܕܐ ܠܕܝܼܢܐ ܘܠܬܒܥܬܐ ܘܠܩܘܼܛܪܓܐ ܪܒܐ. ܒܪܡ ܘܐܝܼܬ ܣܿܓܝ̈ܐܐ ܗܕܝܘܼ̈ܛܐ ܘܒܪܝܼܪ̈ܐ. ܦܫܝܼ̈ܛܐ ܒܟܝܿܢܐ ܕܡܡܠܠܐ ܒܗܘܢ ܢܒܝܘܼܬܐ܆ ܟܕ ܗܼܢܘܢ ܠܐ ܡܣܼܬܟܠܝܼܢ ܢܝܼܫܗ ܘܚܝܠܗܿ܆ ܘܡܛ݀ܠܗܕܐ ܠܐ ܡܼܙܕܕܩܝܢ ܘܠܐ ܡܼܬܚܝܒܝܼܢ. ܐܝܠܝܢ ܕܝܢ ܕܡܣܼܬܿܟܠܝܼܢ ܚܝܠܗܿ ܘܢܝܼܫܗܿ ܕܢܒܝܘܼܬܐ ܘܠܐ ܣܿܥܪܝܢ ܫܦܝܼܪ̈ܬܐ. ܗܿܠܝܢ ܟܐܢܐܝܼܬ ܡܼـܚܝܒܝܼܢ. ܐܝܠܝܢ ܕܝܢ ܕܣܿܥܪܝܢ ܛܒ̈ܬܐ ܕܦܩܿܕܐ ܢܒܝܘܼܬܐ ܡܬܩܠܣܝܢ܀ ܗܟܘܬ݀ ܘܣܿܓܝܼ̈ܐܐ ܕܡܼܢ ܚܪܝܼܦܘܼܬ ܟܝܿܢܗܘܢ ܘܡܪܟܒܘܼܬ ܡܘܙܓܗܘܢ ܡܕܪܟܝܢ ܚܝܠܗܿ ܕܐܣܛܪܘܠܘܓܝܐ ܘܙܘ̈ܥܝܗܿ ܘܫܘܼܘܕܥܝܗܿ. ܘܡܼܢ ܒܛܝܼܠܘܼܬ ܣܿܓܝܼ̈ܐܬܐ ܘܕܪܫܐ ܕܥ݀ܒܕܝܢ ܥܠܝܗܿ. ܐܢܕܝܢ ܣܘܼܥܪ̈ܢܐ ܛܒ̈ܐ ܕܫܦܝܼܪܝܢ ܥܠ ܟ݀ܠܢܫ ܘܡܩܠܣܝܢ ܡܼܢ ܟ݀ܠܗܝܢ ܬܘܕ̈ܝܬܐ ܠܐ ܥ݀ܒܕܝܢ܆ ܡܼܣܠ̈ܝܐ ܐܢܘܿܢ ܘܡܚܝ̈ܒܐ. ܘܡܬܼܬܒܥܝܼܢ ܕܝܼܢܐ ܝܬܝܼܪܐ. ܘܢܝܼܫܗܿ ܘܚܝܠܗܿ ܕܬܘܕܝܼܬܐ ܐܝܼܬܘܗܝ ܗܝܡܢܘܼܬܐ ܕܠܐ ܡܥܩܒܐ. ܘܗܝܡܢܘܼܬܐ ܐܝܼܬܝܗܿ ܣܘܼܟܠܐ ܪܘܼܚܢܝܐ ܕܡܕܪܟܐ ܠܗ ܢܦܫܐ ܟܝܿܢܐܝܼܬ ܡܼܢ ܗܿܝ ܕܟܝܿܢܐܝܬ ܩܒܝܼܥ ܒܗ ܒܟܝܿܢܗܿ ܚܝܐ ܘܡܠܝܼܠܐ ܘܪܘܼܚܢܝܐ ܕܡܥܠܝ ܡܼܢ ܟܝܿܢ ܕܡܘܙܠܬܐ. ܘܗܼܝ ܝ݀ܕܥܐ ܠܡܘܙܠܬܐ. ܘܠܐ ܡܼܬܝܕܥܐ ܡܼܢ ܡܘܙܠܬܐ. ܡܘܙܠܬܐ ܕܝܢ ܥܠ ܐܣܛܘܼܟ̈ܣܐ ܕܠܓܘ ܐܘܟܝܼܬ ܠܬܼܚܬ ܡܢܗܿ ܦ݀ܩܕܐ ܘܒܗܘܢ ܡܥܒܕܐ. ܘܢܦܫܐ ܠܘ ܡܼܢ ܪܘܼܟܒ ܐܣܛܘܼܟ̈ܣܐ ܐܝܼܬܘܗܝ ܟܝܿܢܗܿ܆ ܐܠܐ ܡܼܢ ܪܘܼܚܢܝܘܼܬܐ ܩܛܝܼܢܬܐ ܘܠܐ ܣܟ ܗܘܼܠܢܝܘܼܬܐ. ܘܡܘܙܠܬܐ ܡܿܢ ܥܠ ܦܓܪ̈ܐ ܡܪ̈ܟܒܐ ܕܡܼܢ ܐܣܛܘܼܟ̈ܣܐ ܦ݀ܩܕܐ ܘܒܗܘܢ ܡܥܒܕܐ ܘܥܠܝܗܘܿܢ ܡܡܠܐ. ܘܡܛ݀ ܕܐܣܝܼܪܐ ܢܦܫܐ ܥܡ ܦܓܪܐ ܡܫܬܥܒܕܐ ܥܡ ܟܝܿܢܗ ܠܐܣܛܘܼܟ̈ܣܐ ܐܒܗ̈ܘ̄. ܒܪܡ ܐܢ ܥܝܼܪܐ ܘܫܦܝܐ ܘܩܿܝܡܐ ܒܟܝܢ ܒܪ̈ܝܬܗܿ. ܠܐ ܣܟ ܡܫܬܥܒܕܐ ܠܟܝܿܢܗ ܕܦܓܪܐ ܡܛܠ ܕܦܓܪܐ ܪܐܓ ܡܕܡ ܕܢܟܐ ܠܪܘܼܚܐ ܕܐܝܼܬܘ̄ ܡܕܡ ܕܡܫܡܢ ܠܗ ܘܡܥܒܐ ܕܐܝܟ ܬܪܘܣܝܐ ܘܢܝܿܚܐ ܘܦܘܪ̈ܥܢܐ ܘܫܢܬ ܘܙܘܘܓܐ ܘܫܘܪܬܚܐ



Page 214



ܘܗܠܝܢ ܡܥܡܛܝܼܢ ܠܗܘܢܐ ܘܡܚܫܟܝܢ ܠܠܒܐ. ܘܡܣܡܝܢ ܠܡܕܥܐ ܘܢܟܝܢ ܠܪܘܚܐ. ܡܕܝܢ ܐܡܬܝ ܕܡܫܘܕܥܝܢ ܟܘܟ̈ܒܐ ܡܕܡ ܥܠ ܟܝܿܢܗ ܕܦܓܪܐ ܡܫܘܕܥܝܢ. ܕܡܪܟܒ ܡܼܢ ܐܣܛܘܟ̈ܣܐ ܕܒܗܘܢ ܡܥܒܕܝܢ ܗܢܘܢ ܟܘܟ̈ܒܐ. ܘܡܛܠ ܕܡܕܥܝܢ ܕܢܫܡܗ ܠܒܪܢܫܐ ܡܼܢ ܚܕܐ ܡܢܬܗ. [ܒܙܒܢ ܡܼܢ ܦܓܪܗ.] ܒܙܒܢ ܡܢ ܢܦܫܗ. ܐܡܬܝ ܡܢ ܕܚܿܐܫ ܦܓܪܗ ܐܘܿ ܡܼܢ ܟܘܪܗܢܐ. ܐܘ ܡܼܢ ܡܚܘܬܐ. ܕܚܐܫ ܦܠܢ ܐܡܿܪܝܼܢܢ. ܟܕ ܢܦܫܐ ܠܐ ܟܪܝܗܐ ܘܠܐ ܒܠܝܼܠܐ. ܡܛܠ ܕܝܢ ܕܐܣܝܼܪܐ ܥܡܗ܆ ܡܢ ܟܠ ܦܪܘܣ. ܚܿܐܫܐ ܒܚܫܗ. ܟܕ ܟܝܿܢܗܿ ܡܥܠܝ ܡܢ ܚܫ̈ܐ ܗܘܠ̈ܢܝܐ. ܐܡܬܝ ܬܘܒ ܕܢܦܫܐ ܬܗܘܐ ܚܐܫܐ ܡܼܢ ܥ݀ܩܬܐ ܐܘܿ ܡܼܢ ܟܡܝܪܘܬܐ ܕܡܢ ܛܒܼܐ ܡܕܡ ܡܥܝܼܩܢܐ ܐܘܿ ܥܠ ܡܝܼܬܐ ܐܘܿ ܥܠ ܚܘܣܪܢܐ ܡܕܡ. ܐܘܿ ܡܬܪܥܝܐ ܣܩܘܼܒܠ̈ܝܬܐ ܘܡܒܥܐ ܗܪܡܝܣ. ܐܘܿ ܬܘܼܒ ܚܿܕܝܐ ܘܦܨܝܚܐ ܘܡܬܪܥܝܐ ܬܪ̈ܝܨܬܐ ܘܡܒܥܐ ܝܘ̈ܠܦܢܐ ܫܪܝܼܪ̈ܐ. ܥܠ ܟ݀ܠܗ ܒܪܐܢܫܐ ܡܬܼܐܡܪ̈ܢ ܗܠܝܢ ܘܗܠܝܢ. ܘܐܦ ܗܠܝܢ ܗܘܼ̈ܠܢܝܬܐ. ܘܠܘ ܥܠ ܦܠܓܗ. ܡܕܝܢ ܗܕܐ ܕܦܫܝܼܩܐ ܠܡܣܣܬܟܠܘܬܗܿ܆ ܬܗܼܘܐ ܚܬܝܼܬܐ ܘܡܩܒܠܐ ܥܠ ܟܿܠ ܐܢܫ. ܕܟܘܟ̈ܒܐ ܥܠ ܓܕ̈ܫܐ ܕܦܓܪܐ ܡܫܘܕܥܝܢ. ܒܗܿ ܕܒܐܣܛܘܼܟ̈ܣܐ ܡܥܒܕܝܢ. ܥܠ ܢܦܫܐ [ܕܝܢ ܘܠܐ ܣܟ ܡܛܠ ܕܟܝܢܗܿ ܕܢܦܫܐ] ܡܥܠܝ ܡܼܢ ܐܣܛܘܟ̈ܣܐ ܘܡܢ ܟܘܟ̈ܒܐ ܘܡܢ ܡܘܙܠܬܐ ܘܡܨܝܐ ܢܦܫܐ ܡܠܝܠܬܐ ܒܫܠܝܼܛܘܼܬ ܒܝܿܬܗܿ ܘܒܙܘܥܐ ܕܚܐܪܘܼܬܗܿ ܕܐܝܼܬܘ̄ ܨܒܝܿܢܗܿ܆ ܕܬܫܚܠܦ ܠܟܝ̈ܢܐ. ܘܬܥܨܐ ܠܕܝ̈ܠܝܬܗ ܕܦܓܪܐ܀ ܒܪܡ ܣܘܓܐܗܘܢ ܕܒܢܝ̈ܢܫܐ ܥܡ ܕܝܠ̈ܝܬܗ ܕܦܓܪܐ ܟܕܝܢܝܢ ܒܥܝܼܪܐܝܬ. ܘܐܝܟ ܡܟܢܘܬܐ ܕܪܘܼܟܒܐ ܕܡܘܙܓܗܘܢ. ܘܠܐ ܐܬܕܪܫܘ ܡܠܝܼܠܐܝܼܬ ܕܡܨܝܢ ܥ݀ܨܝܢ ܠܟܝ̈ܢܐ ܘܡܬܪܨܝܢ ܥܝ̈ܕܐ ܘܕܝܠ̈ܝܬܐ ܕܩܢܼܘ ܒܙܒܢܐ ܣܓܝܐܐ. ܐܘܿ ܡܼܢ ܡܘܙܓ̈ܘܗܝ ܕܦܓܪܐ ܐܘܿ ܕܒܐܬܪܐ ܐܬܪܒܝܘ. ܐܘܿ ܡܼܢ ܢܩܦܐ ܘܝܘܠܦܢܐ ܕܒܗ ܐܬܕܪܫܘ. ܐܘܿ ܡܼܢ ܐ̱ܚܪ̈ܢܝܬܐ ܕܕܐܝܟ ܗܠܝܢ. ܚܕܚܕ̈ܢܐ ܐܝܼܬܝܗܘܢ ܐܝܠܝܢ ܕܡܨܝܢ ܡܕܒܪܝܢ ܝ݀ܬܗܘܢ ܡܠܝܼܠܐܝܬ. ܘܡܬܪܨܝܢ ܥܝ̈ܕܐ ܘܕܝܠ̈ܝܬܐ ܕܐܬܣܒܿܥܘ ܘܐܣܬܬܘ ܒܗܘܢ ܒܙܒܢܐ ܐܪܝܼܟܐ. ܘܚܕ ܡܢ ܐ̈ܠܦܐ ܣܓܝ̈ܐܐ ܠܡܚܣܢ ܡܫܼܬܟܚ ܕܝܼܕܥ ܗܿܠܝܢ ܘܐܬܚܟܡ ܒܝܕܥܬܐ ܕܫܪܪܐ. ܠܗܢܐ ܢ݀ܡܘܿܣܐ ܠܝܬ. ܘܠܐ ܟܕܝܢ ܬܚܝܬ ܢܡܘܣܐ ܣܟ. ܐܠܐ ܡܐܠܠܘܢ ܗܼܘ ܣܐܡ ܢܡܘܣܐ ܘܡܬܚܡ ܛܟܼܣ̈ܐ ܘܕܝܼܢ̈ܐ. ܘܡܒܥ ܝܘܼܠ̈ܦܢܐ [ܫܪ̈ܝܪܐ] ܘܦܘܫ̈ܩܐ ܕܟܣ̈ܝܬܐ ܘܓܢ̈ܝܼܙܬܐ. ܡܛܠ ܕܐܬܕܟܝ ܠܒܗ ܘܐܫܬܦܝ ܗܘܢܗ. ܘܐܬܢܗܪ ܡܕܥܗ. ܘܩܼܡ ܒܟܝܢ ܒܪܝܬܗ ܘܐܬܐܠܗ ܘܐܬܥܠܝ ܠܪܘܚܢܘܬܐ. ܒܗܿܝ ܕܐܬܚܝܕܬ݀ ܢܦܫܗ ܥܡ ܒܿܪܘܼܝܗ. ܡܕܝܢ ܣܿܓܝܼ ܫܦܝܼܪ ܥܒܕܘ ܘܕܒܪܘ ܪ̈ܫܝ ܟ݀ܠܗܝܢ ܬܘܕ̈ܝܬܐ ܕܟܠܼܘ ܠܦܫ̈ܝܛܐ ܘܠܓܘ ܕܒܢܝ̈ܢܫܐ ܡܼܢ ܝܘܼܠܦܢܐ ܕܐܣܛܪܘܠܘܓܝܐ܆ ܡܛܠ ܒܪܝܼܪ̈ܐ ܘܗܕ̈ܝܘܼܛܐ [ܘܣܘܓܐܗܘܢ ܕܒ̈ܢܝ ܐܢܫܐ ܒܪ̈ܝܪܐ ܐܢܘܢ ܘܗܕܝ̈ܘܛܐ] ܘܦܓܪ̈ܢܝܐ ܕܠܡܐ ܢܬܼܢܟܘܢ ܒܗܝܡܢܘܼـܐ ܘܢܬܼܦܠܓܘܢ ܥܠ ܚܐܪܘܼܬܐ ܡܫܠܛܬܐ ܕܐܝܬ ܠܗܘܢ



Page 215



ܡܼܢ ܒܪܘܼܝܗܘܢ ܚܟܝܼ̈ܡܐ ܕܝܢ ܘܝܕܘܼܥ̈ܬܢܐ ܕܫܪܪܐ. ܠܝܬ ܥܠ ܗܿܠܝܢ ܢ݀ܡܘܿܣܐ. ܡܛ݀ܠ ܕܐܕܪܟܘ ܠܫܪܪܐ ܕܗܼ، ܐܠܿܦ ܘܣܼܡ ܢܿܡܘ̈ܣܐ ܘܕܝܼ̈ܢܐ. ܠ̈ܟܐܢܐ ܢܿܡܘܿܣܐ ܠܐ ܣܝܼܡ. ܐܠܐ ܠܥܿܘ̈ܠܐ ܘܠܚܛܝ̈ܐ ܕܫܪܟܐ܀

ܡܢܗ ܕܩܦܠܐܘܢ ܕܫܬܐ. ܥܠܗܿܝ ܕܡܢܐ ܗܿܝ ܚܫܚܬܗܘܢ ܕܟܘܟ̈ܒܐ. ܘܐܝܟܐ ܐܢ̈ܝܢ ܕܘܼܟܝ̈ܬܗܘܢ. ܘܐܝܠܝܢ ܐܢܘܿܢ ܡܠ̈ܘܫܝܗܘܢ. ܘܥܠ ܫܪܟܐ ܕܟܿܠܗ ܢܿܡܘܿܣܗܘܢ. ܚܿܫܚܘܼܬܗܘܢ ܡܿܢ ܐܝܼܬܝܗܿ܆ ܕܡܼܢ ܡܐܨܕܢܘܬܗܘܢ ܕܒܗܘܢ ܡܼܬܝܕ̈ܥܢ ܦܼܢܝ̈ܬܐ ܕܡܕܢܚܐ ܘܡܥܪܒܐ ܘܓܪܒܝܐ ܘܬܝܡܢܐ. ܘܕܡܼܢ ܐܝܟܐ ܢܫ̈ܒܢ ܪ̈ܘܼܚܐ. ܘܫܘܼܘܕܥ ܥܕ̈ܢ ܘܫ̈ܥܐ ܕܐܝܡ̈ܡܐ ܘܠܝܠܘ̈ܬܐ. ܘܨܦܪ̈ܐ ܘܪ̈ܡܫܐ ܘܫܘܼܚܠ̈ܦܝ ܫܢ̱ܬܐ ܕܣܬܘܐ ܘܬܐܕܐ ܘܩܝܛܐ ܘܬܫܪ̈ܝܬܐ. ܘܐܦ ܗܼܝ ܫܢ̱ܬܐ ܡܫܡܠܝܬܐ ܘܬܚܘܼ̈ܡܐ ܕܝܪ̈ܚܐ ܘܦܘܿܠܓ ܫܦ̈ܐ ܘܡܼܢܝܢ ܝܘܡ̈ܬܐ. ܘܥܠܝܗܘܢ ܬܪܨܝܢ ܪܕܝܼܝܼ ܒܐܘܼܪ̈ܚܬܐ ܫܒܝܠ̈ܝܗܘܢ. ܝܬܝܼܪܐܝܼܬ ܗܿܢܘܢ ܕܒܝܡ̈ܡܐ ܐܝܼܬܝܗܿ ܡܪܕܝܼܬܗܘܢ ܘܗܘܼܦܟܗܘܢ ܐܼܠܘܼܠܐ ܫܘܼܘܕ̈ܥܐ ܘܐܬܘ̈ܬܐ ܕܐܝܼܬ ܠܗܘܿܢ ܒܟܘܟ̈ܒܐ. ܣܟ ܠܐ ܡܿܨܝܢܼ ܗܘܼܘ ܠܡܪܕܐ ܒܝܡܐ ܘܠܐ ܡܫܬܘܙܒܝܼܢ ܗܘܼܘ. ܫܦܝܼܪ ܐܡܼܪ ܡܟܬܒܢܐ ܐܠܗܝܐ ܡܘܿܫܐ ܪܒܐ ܥܠܝܗܘܢ. ܕܒܼܪܐ ܐܢܘܢ ܐܠܗܐ ܘܣܼܡ ܐܢܘܢ ܠܐܬܘ̈ܬܐ ܘܠܙܒ̈ܢܐ ܘܠܝܘܡ̈ܬܐ ܘܠܫܢ̈ܝܐ. ܬܘܼܒ ܕܝܢ ܘܡܼܢ ܡܼܬܟܝܢܢܘܼܬܗܘܢ ܕܠܘܬ݀ ܚܕ̈ܕܐ. ܡܼܢ ܢܼܣܝܿܢܐ ܚܬܝܼܬܐ ܕܟܝܿܢܗܘܢ ܘܡܘܙܓܗܘܢ. ܡܫܼܬܘܕܥܝܼܢܢ ܠܩܘܼܪܐ ܘܠܚܘܼܡܐ. ܘܠܡܫܿܒܐ ܕܪ̈ܘܼܚܐ ܘܕܥܠ̈ܥܠܐ ܘܕܟܘܪ̈ܢܐ ܡܩܕܡܝܼܢܢ ܡܙܗܪܝܼܢܢ ܒܚܫܚ̈ܬܗܘܢ ܘܗܘܼܦܟ̈ܝܢ ܕܒܝܡܐ ܘܒܝܒܫܐ ܘܒܟܿܠ ܣܘܼܥܪܢ. ܝܬܝܪܐܝܼܬ ܕܝܢ ܣܼܡ ܒܗܘܢ ܒܿܪܘܝܐ ܫܘܼܘܕ̈ܥܐ ܫܪܝܼܪ̈ܐ ܘܠܐ ܡܼܬܛܥܝ̈ܢܐ. ܒܗܿܝ ܕܠܐ ܛܟܣ ܐܢܘܢ ܣܼܕܪ̈ܝܢ ܣܼܕܪ̈ܝܢ ܐܝܟ ܚܒ̈ܠܐ ܕܟܪܡܐ. ܘܠܐ ܥܒܼܕ ܐܢܘܢ ܫܘ̈ܝܼܝܼ ܒܢܘܼܗܪܐ ܘܙܠ̈ܝܼܩܐ. ܘܐܝܟ ܐ̱ܢܫ ܢܼܐܡܪ ܟܿܠܗܘܿܢ ܒܚܕܐ ܕܡܘܼܬܐ ܘܡܫܘܼܚܬܐ ܘܒܚܕ ܪܩܝܼܥܐ ܘܣܕܝܼܪܘܼܬܐ. ܘܐܼܠܘ ܗܿܟܢܐ ܡܛܟܣܝܼܢ ܗܘܼ، ܠܐ ܣܟ ܡܼܬܦܪܫܝܢ ܗܘܼ، ܚܕ ܡܼܢ ܚܕ. ܐܦܠܐ ܡܼܬܝܕ̈ܥܢ ܗܘܼ̈ܝ ܕܘܼܟܝ̈ܬܗܘܢ ܘܬܚܘܼܡ̈ܝܗܘܢ ܐܦܠܐ ܡܼܬܝܕܥܝܼܢ ܗܘܼܘ ܥܕ̈ܢܐ ܘܡܛܪ̈ܬܐ ܘܫܥ̈ܐ ܕܠܠܝܐ. ܐܦܠܐ ܡܿܨܐܼ ܗܘܼܐ ܐ̱ܢܫ ܠܡܼܪܕܐ ܒܐܘܼܪܚܐ ܒܠܠܝܐ. ܘܠܐ ܒܝܡܐ ܐܦܠܐ ܒܝܒܫܐ. ܘܣܿܓܝܼ ܒܘܼܠ̈ܒܠܐ ܘܕܘܘܕܐ ܓܕܫ ܡܼܢ ܗܿܟܢ. ܡܐܠܠܘܢ ܐܦܠܐ ܗܼܘ ܟܪܘܼܟܝܗ ܕܥ݀ܠܡܐ ܩܿܐܡ ܗܘܼܐ. ܐܠܐ ܒܗܿ ܝܕܛܟܣ ܐܢܘܢ ܒܪܘܝܐ ܚܟܝܼܡ ܒܟܿܠ ܡܫܚܠܦܐܝܼܬ܆ ܒܐܣܟ̈ܡܐ ܘܫܘܼܚܠܦ ܕܡܼ̈ܘܬܐ ܘܒܡܘܼܫܚ̈ܬܐ ܘܢܗܝܼܪܘܼܬ ܘܡܙܠܓܘܼـܐ ܘܥܡܘܼܛܘܼܬܐ ܘܒܟܿܠܗܝܢ ܕܫܪܟܐ ܐܬܼܦܪܫܘ ܘܐܬܝܼܕܥܘ ܠܢ ܚܬܝܼܬܐܝܬ. ܐܟܡܐ ܕܝܿܕܥܝܼܢܢ ܘܦܿܪܫܝܼܢܢ ܠܒܢܝ̈ܢܫܐ ܣܿܓܝ̈ܐܐ ܡܼܢ ܩܣܼܡ̈ܝܗܘܢ. ܗܟܘܬ ܘܠܒܥܝܼܪܐ ܘܠܚܝܘܼܬܐ. ܘܐܦ ܠܐܬܪ̈ܘܬܐ ܘܕܘܼܟ̈ܝܬܐ ܕܒܐܪܥܐ ܡܼܢ ܪ̈ܘܡܐ ܘܥܘܼܡ̈ܩܐ ܘܦܩ̈ܥܬܐ ܘܢܚ̈ܠܐ ܘܣܛܪ. ܗܟܘܬ ܝܕܥܝܼܢܢ ܠܡܼܦܪܫ ܕܘܼܟ̈ܝܬܐ ܕܟܘܟ̈ܒܐ ܘܬܚܘܼܡ̈ܝܗܘܢ ܙܒܢܐ ܕܡܪܕܝܼܬܗܘܢ ܡܼܢ [ܫܘܚܠܦ] ܕܡܼܘ̈ܬܗܘܢ ܘܩܢܘܼܡ̈ܝܗܘܢ. ܘܝܼܠܦܢܢ ܬܘܼܒ ܡܘܼܫܚ̈ܬܗܘܢ ܘܪ̈ܘܡܝܗܘܢ. ܘܗܿܠܝܢ



Page 216



ܚܬܝܬܐܝܬ ܡܼܬܝܕ̈ܥܢ ܡܼܢ ܐܘܼܡܢܘܼܬܐ ܕܓܐܘܡܛܪܝܐ. ܗ̄ ܡܡܫܚܘܼܬ ܐܪܥܐ. [ܘܠܗܕܐ ܡܫܘܕܥܝܢܢ ܡܢ ܠܬܚܬ. ܐܡܬܝ ܕܥܠ ܐܪܗܐ] ܡܡܠܠܝܼܢܢ ܒܡܪܝܐ ܕܡܚܟܡ. ܗܿܝ ܕܡܢܗܿ ܡܕܪܟ ܐ̱ܢܫ ܠܡܼܕܥ ܟܡܝܘܼܬܐ ܕܪܘܡܐ ܕܛܘܼܪ̈ܐ ܡܢܝܿܢܗܘܢ ܬܘܼܒ ܕܟܘܟ̈ܒܐ. ܘܡܫܘܼܚܬܗܘܢ ܘܟܡܝܘܼܬܗܘܢ. ܘܥܠ ܣܿܓܝ̈ܐܬܐ ܕܬܗܝܼܪ̈ܢ ܘܫܒܝܼܚ̈ܢ. ܘܐܦ ܡܢܝܿܢܗܘܢ ܬܘܼ ܕܟܘܟ̈ܒܐ ܡܿܨܝܢܢܼ ܕܢܕܪܟ ܘܠܡܚܿܫܒܘܼ ܒܝܕ ܐܘܼܡܢܘܼܬܐ ܕܐܪܝܬܡܛܝܩܝ ܐܘܟܝܼܬ ܕܡܢܝ̈ܢܐ. ܗܿܝ ܕܐܫܟܚܘܼܗܿ ܦܘܢ̈ܝܩܝܐ. ܡܛܠ ܕܐܡܝܼܢܝܼܢ ܒܬܐܓܪ̈ܬܐ ܘܚܘܼܫܒܢ ܡܢܝܿܢܐ ܕܙܒܢܐ ܘܙܘܼܒܢܐ. ܘܒܡܼܬܚܗ ܕܙܒܢܐ ܕܐܬܕܪܫܘ ܒܡܢ̈ܝܢܐ ܐܫܼܟܚܘܼܗܿ ܘܛܟܣܘܼܗܿ ܒܟܬܒ̈ܐ ܘܗܘܼܬ݀ ܐܘܼܡܢܘܼܬܐ ܡܥܠܿܝܬܐ. ܘܐܘܡܿܢܘܬܐ ܐ̱ܚܪܬܐ ܐܝܼܬ ܡܼܢ ܐܘܼܡܢ̈ܘܬܐ ܡܠܝܼܠ̈ܬܐ ܕܡܼܬܩܪܝܐ ܡܘܣܝܩܝ. ܗ̄ ܡܠܚܡܘܼܬ ܩܝܼܢ̈ܬܐ. ܗܿܝ ܕܐܫܟܚܘܼܗܿ ܬܪ̈ܩܝܐ ܕܒܝܬ ܝܘܢ. ܡܛ݀ܠ ܕܐܝܼܬܝܗܘܢ ܪ̈ܚܡܝ ܙܡܝܼܪ̈ܬܐ ܘܥܘܼܢ̈ܝܬܐ. ܝܼܠܦܘ ܕܢܪܟܒܘܢ ܩܝܼܢ̈ܬܐ ܡܫܚܠ̈ܦܬܐ. ܘܥܒܼܕܘܗܿ ܐܘܼ̱ܢܘܼܬܐ ܡܝܬܪܬܐ. ܡܛ݀ܠ ܕܐܪܒܥ ܐܢ̈ܝܢ ܐܘܼܡܢ̈ܘܬܐ ܡܥ̈ܠܝܬܐ ܕܡܠܝܼܠܘܼܬܐ ܕܒܗܘܢ ܩܿܐܡ ܟܿܠܗ ܗܘܼܦܟܗ ܕܥܿܠܡܐ܀ ܚܕܐ ܡܿܢ ܐܝܼܬܝܗܿ ܐܣܛܪܘܢܘܡܝܐ ܗܿܝ ܕܐܫܟܚܘܿ ܟܠܕ̈ܝܐ ܐܝܟ ܕܚܘܝܼܢܢ ܡܼܢ ܠܥܠ. ܘܐܚܪܬܐ ܕܓܐܘܡܪܝܐ ܗܿܝ ܕܐܫܟܚܘܗܿ ܡܨܪ̈ܝܐ ܒܐܪܥܐ ܕܐܝܓܘܦܛܘܿܣ ܐܝܟ ܕܥܬܝܼܕܝܼܢܢ ܕܢܚܘܐ. ܘܐܪܬܡܛܝܩܝ ܘܡܘܣܝܩܝ ܐܝܟ ܕܐܡܼܪܢܢ܀ ܕܘܼܟ̈ܝܬܗܘܢ ܕܝܢ ܕܟܘܟ̈ܒܐ ܐܝܬܗܘܢ ܐܝܟ ܕܐܡܼܪܢܢ ܡܼܢ ܠܥܠ܀ ܩܕܡܝܐ ܕܠܥܠ ܡܼܢ ܐܬܝܼܪ ܢܘܪܢܐ ܐܝܼܬܘܗܝ ܪܩܝܼܥܗܿ ܕܣܗܪܐ. ܘܐܝܼܬܘܗܝ ܪܘܡܗ ܡܼܢ ܬܚܘܡܐ ܕܐܬܝܪ܆ ܘܥܕܡܐ ܠܬܚܘܼ̱ܐ ܕܪܩܝܼܥܗ ܕܗܪܡܝܣ ܕܐܝܼܬܘܗܝ ܠܥܠ ܡܼܢ ܣܗܪܐ. ܦܪ̈ܣܚܐ ܡܢ̈ܝܐ ܘܝܼܕܝܼܥ̈ܐ. ܕܐܬܝܼܕܥܘ ܠܢ ܡܼܢ ܐܘܡܢܘܼܬܐ ܕܓܐܘܡܪܝܐ. ܗܟܘܬ݀ ܪܘܡܗ ܕܪܩܝܼܥܐ ܕܒܗ ܪܕܐ ܗܪܡܝܣ ܕܠܥܠ ܡܼܢ ܣܗܪܐ: ܘܠܥܠ ܡܼܢ ܗܿܢܐ ܐܝܼܬܘܗܝ ܪܩܝܼܥܐ ܕܒܗ ܪܕܝܐ ܐܦܪܘܕܝܛܝ. ܘܠܐ ܪܡ ܐܝܟ ܚܕ ܡܼܢ ܗܿܠܝܢ: ܘܠܥܠ ܡܼܢ ܗܕܐ ܐܝܬܘ̄ ܪܩܝܥܐ ܪܒܝܥܝܐ ܕܒܗ ܪܕܐ ܫܡܼܫܐ. ܘܪܡ ܣܿܓܝܼ ܝܬܝܼܪ ܡܼܢ ܗܿܠܝܢ ܕܐܡܼܪܢܢ. ܡܛ݀ܠ ܕܐܦ ܗܘ ܫܡܼܫܐ ܪܒܐ ܣܿܓܝܼ ܝܬܝܼܪ ܡܼܢ ܟܿܠܗܘܢ ܟܘܟ̈ܒܐ: ܘܠܥܠ ܡܼܢ ܪܝܼܣ܆ ܪܕܐ ܙܘܣ. ܗܿܢܐ ܣܿܓܝܼ ܪܡ ܝܬܝܼܪ ܡܢ ܗܠܝܢ. ܡܛ݀ܠ ܕܐܦ ܪܒ ܣܿܓܝܼ ܝܬܝܼܪ ܡܼܢ ܟܿܠܗܘܿܢ ܟܘܟ̈ܒܐ ܒܿܬܪ ܫܡܼܫܐ. ܘܠܥܠ ܡܼܢ ܙܘܣ ܒܪܩܝܼܥܐ ܫܒܝܼܥܝܐ ܪܕܐ ܩܪܘܢܘܣ ܘܣܿܓܝܼ ܪܡ ܪܩܝܼܥܐ ܗܿܢܐ ܥܕܡܐ ܠܬܚܘܼܡܐ ܕܟܘܟ̈ܒܐ ܣܿܓܝ̈ܐܐ ܢܗܝܼܪ̈ܐ. ܘܪܒ ܣܿܓܝܼ. ܐܠܐ ܒܨܝܼܪ ܡܼܢ ܙܘܣ ܩܿܠܝܼܠ܀ ܘܠܥܠ ܡܼܢ ܗܿܢ ܒܪܩܝܼܥܐ ܬܡܝܼܢܝܐ܆ ܪܕܝ ܟܘܟ̈ܒܐ ܐܠܦܐ ܘܩܟ̄ ܒܡܢܝܿܢܐ. ܘܪܩܝܼܥܐ ܗܿܢܐ ܣܿܓܝܼ ܪܡ ܡܼܢ ܕܩܕܡܘ̄ ܒܐܥܦ̈ܐ ܣܿܓܝ̈ܐܐ. ܘܠܥܼܠ ܡܼܢ ܗܿܠܝܢ ܒܪܩܝܼܥܐ ܬܫܝܼܥܝܐ܆ ܪܕܝܢ ܟܘܟ̈ܒܐ ܣܿܓܝ̈ܐܐ ܗܿܢܘܢ ܕܠܝܬ ܠܗܘܢ ܡܢܝܿܢܐ. ܘܪܡ ܗܿܢܐ ܙܒܢ̱ܬܐ ܘܦܠܓܗܿ



Page 217



ܐܝܟ ܪܩܝܼܥܐ ܕܟܘܟ̈ܒܐ ܢܗܝܼܪ̈ܐ ܕܠܬܚܬ ܡܢܗ܀ ܘܒܪܩܝܼܥܐ ܥܣܼܪܝܐ ܕܟܠܝܼܠ ܡܠ̈ܘܼܫܐ ܪܕܝܢ ܟܘܟ̈ܒܐ ܡܼܬܚܙ̈ܝܢܐ. ܘܪܡ ܗܿܢܐ ܝܬܝܼܪ ܡܼܢ ܟܿܠܗܘܿܢ ܪ̈ܩܝܼܥܐ ܣܿܓܝܼ. ܘܗܝܕܝܢ ܠܥܠ ܡܼܢ ܗܢܐ ܡܬܝܼܚ ܝܡܐ ܪܒܐ ܕܡܝ̈ܐ ܗܿܢܘܢ ܕܠܥܼܠ ܡܢ ܫܡ̈ܝܐ. ܡܠܘܼܫ̈ܝܗܘܢ ܕܝܢ ܕܟܘܟ̈ܒܐ ܗܟܢܐ ܐܬܛܟܣܘ ܡܼܢ ܩܕ̈ܡܝܐ܆ ܠܫܡܼܫܐ ܡܿܢ ܕܐܝܼܬܘܗܝ ܢܗܝܪܐ ܪܒܐ ܘܡܠܟܝܐ܆ ܐܬܝܼܗܒ ܡܠܘܫܐ ܕܐܪܝܐ: ܘܡܼܢ ܡܥܪܒܗ ܥܠ ܬܚܘܼܡܗ ܐܬܝܼܗܒ ܠܣܗܪܐ ܕܐܝܼܬܝܗܿ ܢܗܝܼܪܐ ܙܥܘܿܪܐ ܡܠܘܫܐ ܕܣܪܛܢܐ܀ ܠܗܿܠܝܢ ܬܪܝܢ ܢܗܝܼܪ̈ܐ ܪܘܪ̈ܒܐ ܐܬܝܼܗܒ ܚܕ ܚܕ ܡܠܘܫܐ. ܘܠܚܡܫܐ ܟܘܟ̈ܒܐ ܕܫܪܟܐ ܠܟܿܠ ܚܕ ܬܪܝܢ ܡܠ̈ܘܫܐ ܗܟܢܐ܀ ܠܗܪܡܝܣ ܕܐܝܼܬܘܗܝ ܠܥܼܠ ܡܼܢ ܣܗܪܐ. ܐܬܝܼܗܒ ܫܒܠܬܐ ܥܠ ܬܚܘܼܡܐ ܕܫܡܼܫܐ ܡܼܢ ܡܕܢܚܐ. ܘܬܐܡ̈ܐ ܥܠ ܬܚܘܼܡܐ ܕܣܗܪܐ ܡܼܢ ܡܥܪܒܐ܀ ܐܦܪܘܕܝܛܝ ܕܐܝܼܬܝܗܿ ܠܥܼܠ ܡܼܢ ܗܪܡܝܣ܆ ܐܬܝܼܗܒ ܠܗܿ ܡܣܐܬܐ ܥܠ ܬܚܘܼܡܗ ܕܗܪܡܝܣ ܡܼܢ ܡܕܢܚܐ. ܘܬܘܪܐ ܬܘܼܒ ܥܠ ܬܚܘܡܐ ܕܝܼܠܗ ܕܐܪܡܝܣ ܡܼܢ ܡܥܪܒܐ܀ ܐܪܝܣ ܕܝܢ ܕܐܝܼܬܘ̄ ܠܥܼܠ ܡܼܢ ܫܡܼܫܐ. ܐܬܝܼܗܒ ܠܗ ܥܩܪܒܐ ܡܼܢ ܡܕܢܐ ܥܠ ܬܚܘܼܡܗܿ ܕܐܦܪܘܕܝܛܝ. ܘܐܡܼܪܐ ܬܘܼܒ ܥܠ ܬܚܘܼܡܗܿ ܕܝܼܠܗܿ ܕܐܦܪܘܕܝܛܝ ܡܼܢ ܡܥܪܒܐ܀ ܙܘܣ ܕܝܢ ܕܐܝܼܬܘ̄ ܠܥܠ ܡܼܢ ܐܪܝܣ. ܐܬܝܗܒ ܠܗ ܟܣܛܐ ܥܠ ܬܚܘܡܗ ܕܐܪܝܣ ܡܼܢ ܡܕܢܚܐ. ܘܢܘܼܢܐ ܬܘܼܒ ܥܠ ܬܚܘܼܡܗ ܕܝܠܗ ܕܐܪܝܣ ܡܼܢ ܡܥܪܒܐ܀ ܩܪܘܿܢܘܣ ܕܝܢ ܕܐܝܼܬܘܗܝ ܠܥܼܠ ܡܼܢ ܙܘܣ. ܐܬܝܗܒ ܠܗ ܓܕܝܐ ܡܼܢ ܡܕܢܚܐ. ܥܠ ܬܚܘܼܡܗ ܕܙܘܣ. ܘܕܘܠܐ ܬܘܼ ܥܠ ܬܚܘܼܡܗ ܕܝܠܗ ܕܙܘܣ ܡܼܢ ܡܥܪܒܐ܀ ܘܐܬܼܟܝܢܘ ܬܪ̈ܝܗܘܢ ܡܠܘܫ̈ܘܗܝ ܕܩܪܘܢܘܿܣ ܐܟܚܕܐ. ܘܒܕܠܩܘܼܒܠܝܘܼܬܐ ܕܫܡܼܫܐ ܘܣܗܪܐ. ܘܡܛ݀ܠܗܕܐ ܟܿܠ ܡܬܼܟܝܢܢܘܼܬܐ ܕܗܿܘܝܐ ܕܠܩܘܼܒܠܐܝܼܬ ܐܘܟܝܼܬ ܕܝܐܡܛܪܐܝܼܬ ܠܐ ܫܦܝܼܪܐ܀ ܘܬܘܼܒ ܡܼܬܚܫܒܝܢ ܕܩܢ̈ܣܐ ܐܘܟܝܼܬ ܦܪ̈ܨܘܼܦܐ ܗܿܟܢܐ. ܦܪܨܘܼܦܐ ܩܕܡܝܐ ܕܐܡܪܐ ܠܐܪܝܣ: ܘܕܬܪܝܢ ܠܫܡܼܫܐ ܕܐܝܼܬܘ̄ ܠܬܚܼܬ ܡܼܢ ܐܪܝܣ܀ ܘܕܬܠܬܐ ܠܦܪܘܕܝܼܛܝ ܕܐܝܼܬܘ̄ ܠܬܚܼܬ ܡܼܢ ܫܡܼܫܐ܀ ܘܦܪܨܘܦܐ ܩܕܡܝܐ ܕܬܘܪܐ ܠܐܪܡܝܣ. ܘܗܟܢܐ ܚܕ ܒܬܪ ܚܕ ܥܕܡܐ ܠܫܘܼܠܡܗܘܢ܀ ܘܬܚܘܼܡ̈ܐ . ܘܐܦ ܡܢܘ̈ܬܐ ܐܘܟܝܼܬ ܕܪ̈ܓܐ ܕܡܠ̈ܘܼܫܐ ܒܙܢܐ ܐ̱ܚܪܢܐ ܣܛܪ ܡܼܢ ܫܡܼܫܐ ܘܣܗܪܐ ܕܠܐ ܐܬܚܫܒ ܠܗܘܿܢ ܬܚܘܼܡ̈ܐ. ܘܐܦ ܡܢܘ̈ܬܐ ܐܘܟܝܼܬ ܕܪ̈ܓܐ ܕܡܠ̈ܘܼܫܐ ܡܬܚܫܒܝܼܢ ܚܕ ܒܬܪ ܚܕ ܥܠ ܫܒܥ̈ܬܝܗܘܢ ܕܟܘܟ̈ܒܐ ܟܕ ܡܫܪܐ ܡܼܢ ܕܪܓܐ ܩܕܡܝܐ ܕܐܡܪܐ ܠܐܪܝܣ. ܘܕܬܪܝܢ ܠܫܡܼܫܐ. ܘܗܟܢܐ ܚܕ ܒܬܪ ܚܕ ܥܕܡܐ ܠܫܘܼܠܡ ܬܪ̈ܥܣܪ ܡܠܘܫ̈ܐ܀ ܝܘܡ̈ܬܐ ܕܝܢ ܐܬܦܠܓܘ ܗܟܢܐ. ܝܘܡ ܚܕ ܒܫܒܐ ܠܫܡܼܫܐ܀ ܠܠܝܐ ܕܝܢ ܕܢܓܗ ܬܪܝܢ ܠܙܘܣ܀ ܡܛ݀ܠ ܕܫܥܬܐ ܩܕܡܝܬܐ ܕܠܠܫܐ ܗܿܢܐ ܠܙܘܣ ܡܿܛܝܐ܀ ܝܘܡ ܬܪܝܢ ܠܣܗܪܐ܀ ܘܢܓܗ ܬܠܬܐ ܦܠܪܘܕܝܛܝ܀ ܝܘܡ ܬܠܬܐ ܠܐܪܝܣ܀ ܘܢܓܗ ܐܪܒܥܐ ܠܩܪܘܢܘܿܣ܀ ܝܘܡ ܐܪܒܥܐ ܠܗܪܡܝܣ܀ ܘܢܓܗ ܚܡܫܐ ܠܫܡܼܫܐ܀ ܝܘܡ ܚܡܫܐ ܠܙܘܼܣ܀ ܘܢܓܗ ܥܪܕܘܒܬܐ ܠܣܗܪܐ܀



Page 218



ܝܘܡ ܥܪܘܒܬܐ ܠܐܦܪܘܕܝܛܝ܀ ܘܢܓܗ ܫܒܬܐ ܠܐܪܝܣ܀ ܝܘܡ ܫܒܬܐ ܠܩܪܘܢܘܣ܀ ܘܢܓܗ ܚܕ ܒܫܒܐ ܠܐܪܡܝܣ܀ ܘܐܦ ܫܥ̈ܐ ܬܘܼܒ ܕܐܝܼܡܡܐ ܘܕܠܠܝܐ ܡܼܬܦܠ̈ܓܢ ܥܠ ܫܒܥ̈ܬܝܗܘܢ. ܘܟܕ ܡܫܪܐ ܡܼܢ ܫܥܬܐ ܩܕܡܝܬܐ ܕܝܘܡ ܚܕ ܒܫܒܐ. ܘܢ݀ܣܒ ܟܿܠ ܚܕܚܕܐ ܫܥܬܐ ܚܕ ܒܬܪ ܚܒܪܗ ܠܠܝܐ ܘܐܝܼܡܡܐ ܥܕܡܐ ܠܫܘܼܠܡ ܫܒܬܐ. ܘܗܿܘ ܕܡܬܼܛܝܒܐ ܠܗ ܫܥܬܐ ܩܕܡܝܬܐ ܕܐܝܼܡܡܐ ܐܘܿ ܕܠܠܝܐ ܕܝܼܠܗ ܐܬܼܚܫܒ ܝܘܡܐ ܐܘܿ ܠܠܝܐ ܗܿܘ܀ ܐܬܘ̈ܬܗܘܢ ܕܝܢ ܗܿܠܝܢ ܐܢܘܢ܀ ܫܡܼܫܐ []. ܣܗܪܐ []. ܩܪܘܢܘܣ []. ܙܘܣ []. ܐܪܝܣ []. ܐܦܪܘܕܝܛܝ []. ܗܪܡܝܣ []܀ ܘܠܫܡܼܫܐ ܐܬܚܫܒ܆ ܕܗܒܐ܀ ܠܣܗܪܐ ܕܝܢ܆ ܣܐܡܐ܀ ܠܗܪܡܝܣ ܗ̄ ܥܘܛܪܕ܆ ܙܝܘܓ܀ ܠܐܦܪܘܕܝܛܝ ܗ̄ ܙܗܪܗ܆ ܢܚܫܐ܀ ܘܠܐܪܝܣ ܗ̄ ܡܪܝܼܛ܆ ܦܪܙܠܐ܀ ܘܠܙܘܣ ܗ̄ ܡܫܬܪܝ܆ ܐܢܟܐ܀ ܘܠܩܪܘܢܘܣ ܗ̄ ܙܚܠ܆ ܐܒܪܐ܀ ܘܟܿܠܡܕܡ ܗ̣ܿܢܐ ܐܬܛܟܣ ܘܐܬܼܬܼܩܢ ܡܼܢ ܒܪܘܝܐ ܚܟܝܼܡ ܒܟܿܠ. ܫܒܥܐ ܫܒܥܐ ܐܝܟ ܕܥܬܝܼܕܝܼܢܢ ܕܢܚܙܐ ܒܡܐܡܪܐ ܕܥܠ ܐܪܥܐ ܒܡܪܝܐ ܕܡܚܟܡ܀ ܘܗܿܠܝܢ ܩܠܝܼܠ ܡܠܠܢܢ ܥܠ ܫܪܒܐ ܕܟܘܟ̈ܒܐ. ܡܿܢ ܕܝܢ ܕܒܛܝܼܠ ܠܗ ܘܨܿܒܐ ܕܣܿܓܝ̈ܐܬܐ ܢܐܠܦ ܥܠܝܗܘܢ ܢܩܪܐ ܒܟܬܒ̈ܐ ܕܐܘܼܡܢܘܼܬܐ ܕܐܣܛܪܘܢܘܡܝܐ ܘܢܫܒܚ ܠܒܿܪܘܝܗܘܢ ܘܠܡܛܟܣܢܗܘܢ. ܒܗܿܘ ܕܐܣܛܪܘܢܘܡܝܐ ܐܡܿܪܝܢܢ܆ ܘܠܘ ܒܗܿܘ ܕܐܣܛܪܘܠܘܓܝܐ. ܡܛ݀ܠ ܕܐܣܛܪܘܢܘܡܝܐ ܐܘܟܝܼܬ ܢܿܡܘܿܣ ܕܟܘܟ̈ܒܐ ܥܠ ܛܘܼܟܣܗܘܢ ܘܡܪܕܝܬܗܘܢ ܘܫܪܟܐ ܕܩܢܘܼܢ̈ܝܗܘܢ ܡܠܦ. ܗܘܿ ܕܝܢ ܕܐܣܛܪܘܠܘܓܝܐ ܐܘܟܝܼܬ ܡܡܠܠܘܼܬ ܟܘܟ̈ܒܐ ܥܠ ܚܠܩ̈ܐ ܘܥܬܝܼܕܘܬܐ ܘܫܘܼܘܕ̈ܥܐ ܡܩܕܡ ܡܚܘܐ. ܠܗܿܢܐ ܠܐ ܡܩܒ̈ܠܢ ܬܘܕ̈ܝܬܐ. ܘܫܦܝܪ ܥܒܼܕܘ ܘܬܚܡܘ ܪ̈ܫܝ ܬܘܕ̈ܝܬܐ. ܡܛ݀ܠ ܕܥܡܝܼܩ ܘܠܐ ܡܕܪܟ ܠܗ ܟܿܠܢܫ. ܘܐܝܟ ܢܨܿܐܼ ܘܡܒܛܠ ܠܚܐܪܘܬܐ ܡܣܼܬܒܪ. ܘܣܿܓܝ̈ܐܐ ܡܼܢ ܐܝܠܝܢ ܕܐܬܕܪܫܘ ܒܗܿ ܒܐܘܡܢܘܼܬܐ ܕܐܣܛܪܘܠܘܓܝܐ܆ ܘܒܝܕ ܠܐ ܚܠܝܼܡܝܢ ܗܘܼܘ ܒܬܘܕܝܬܐ ܕܗܝܡܢܘܼܬܗܘܢ܆ ܘܠܐ ܚܟܝܼܡܝܢ ܗܘܼܘ ܒܝܕܥܬܐ ܕܫܪܪܐ܆ ܘܠܝܬ ܗܘܼܐ ܠܗܘܢ ܡܘܗܒܬܐ ܕܡܼܢ ܛܝܒܘܼܬܐ ܐܠܗܿܝܬܐ ܠܡܦܪܫܘ ܫܪܪܐ ܘܩܘܼܫܬܐ ܡܼܢ ܕܓܠܘܼܬܐ ܘܡܼܢ ܛܘܼܥܝܝ. ܦܼܕܘ ܣܿܓܝܼ ܘܛܥܼܘ ܘܣܛܼܘ ܡܼܢ ܐܘܼܪܚܐ ܕܫܪܪܐ. ܘܐܣܒܼܪܘ ܥܠ ܫܒܥܐ ܕܟܘܟ̈ܒܐ ܕܥܒܘܼܕ̈ܐ ܐܢܘܢ ܘܠܘ ܥܒܝܼܕ̈ܐ. ܘܡܪ̈ܝܐ ܐܝܼܬܝܗܘܢ ܘܠܘ ܡܫܥܒܕ̈ܐ. ܘܠܐ ܐܣܼܬܿܟܠܘ ܕܘ̈ܝܐ ܕܗܿܐ ܣܟ ܠܐ ܡܼܨܝܐ. ܕܢܗܼܘܘܢ ܐܠܗ̈ܐ ܣܿܓܝ̈ܐܐ. [ܘܡܪ̈ܝܐ ܘܡܕܒܪ̈ܢܐ ܣܓܝܐܐ]. ܘܐܠܐ ܣܟ ܠܐ ܩܿܐܡ ܗܘܼܐ ܥ݀ܠܡܐ. ܐܟܡܐ ܕܚܘܝܼܢܢ ܡܼܢ ܠܥܠ ܒܡܐܡܪܐ ܩܕܡܝܐ. ܘܗܿܟܢܐ ܒܛ݀ܥܝܘܬܗܘܢ ܗܘܼ، ܡܢܚܫܝܢ ܒܗܘܢ ܒܟܘܟ̈ܒܐ ܒܡܥܒܕܢܘܼܬܗ ܕܣܛܢܐ. ܘܡܢܿܩܝܢ ܠܗܘܢ ܢܘܼܩܝ̈ܐ ܘܕܒܼ̈ܚܐ ܘܥܼܛܪ̈ܐ ܘܫܪܟܐ ܕܐܕܫ̈ܐ ܕܠܿܚܡܝܢ ܠܡ ܠܟܝܿܢܗ ܕܟܿܠܚܕ. ܥܡ ܣܿܓܝܼ ܦܘܼܠܚܢܐ ܕܛܘܼܥܝܝ ܘܣܪܝܼܩܘܼܬܐ. ܘܐܚܪ̈ܢܐ ܐܩܝܼܡܘ ܠܗܘܢ ܨܠ̈ܡܐ ܘܕܡܘ̈ܬܐ ܡܼܢ ܓܘܼܫ̈ܡܐ ܕܕܗܒܐ ܘܣܐܡܐ



Page 219



ܘܢܚܫܐ ܘܟ̈ܐܦܐ ܘܩܝ̈ܣܐ ܘܗܘܼܘ ܣܿܓܕܝܢ ܠܗܘܿܢ ܐܝܟ ܕܠ̈ܚܝܐ ܡܠ̈ܝܼܠܐ ܫܠܝܼ̈ܛܐ ܘܡܕܒܪ̈ܢܐ. ܘܐܦ ܫܐܕ̈ܐ ܡܡܠܠܝܢ ܗܘܼܘ ܒܨܠ̈ܡܐ ܗܿܠܝܢ ܒܙܒܢ ܙܒܢ܆ ܘܡܚܘܝܢ ܫܪܓܪ̈ܓܝܬܐ ܘܦܢܛܣ̈ܝܐܣ ܘܡܩܕܡܝܢ ܡܒܕܩܝܼܢ ܥܬܝܼܕ̈ܬܐ ܘܡܥܒܕܝܢ ܣܿܓܝܼ ܡܥܒܕ̈ܢܘܬܐ ܕܡܣܼܬܿܒܪ̈ܢ ܗܘܼ̈ܝ ܠܗܿܢܘܢ ܕܘ̈ܝܐ ܬܕܡܪ̈ܬܐ ܘܪܘܪ̈ܒܬܐ. ܘܫܒܝܼܚ̈ܬܐ ܘܣܿܒܪܝܢ ܗܘܼܘ ܕܗܼܢܘܢ ܘܟܘܟ̈ܒܐ ܗܿܐ ܣܿܥܪܝܢ ܘܡܥܒܕܝܢ ܘܡܡܠܠܝܢ ܘܡܚܘܝܢ ܗܿܠܝܢ ܟ݀ܠܗܝܢ. ܘܒܝܕ ܗܿܕܐ ܛܥܼܘ ܡܼܢ ܫܪܪܐ ܘܡܼܢ ܝܕܥܬܐ ܕܚܕ ܐܠܗܐ. ܘܐܛܥܝܼܘ ܠܣܿܓܝ̈ܐܐ ܘܗܘܼܘ ܪܕܦܿܝܢ ܩܫܝܐܝܼܬ ܘܛܪܘܼܢܐܝܼܬ ܠܐܝܠܝܢ ܕܠܐ ܡܼܬܬܦܝܼܣܝܢ ܠܗܘܢ. ܘܗܟܢܐ ܗܘܼ̈ܝ ܐܪ̈ܣܝܣ ܣܿܓܝ̈ܐܬܐ ܒܗܿ ܒܝܼܕܥܬܐ ܕܡܡܠܠܘܼܬ ܟܘܟ̈ܒܐ ܕܢܿܨܝܢ ܥܡ ܫܪܪܐ ܚܕ̈ܕܐ. ܥܠܗܿܝ ܝܬܝܼܪܐܝܼܬ ܐܣܠܝܼܘ ܠܝܘܼܠܦܢܐ ܕܐܣܛܪܘܠܘܓܝܐ ܟܿܠܗܝܢ ܬܘܕ̈ܝܬܐ ܕܟܿܠܗܘܢ ܥܡܼ̈ܡܐ ܘܣܿܓܝܼ ܛܒܿܐܝܼܬ ܥܒܼܕܘ ܘܠܐ ܐܿܠܨܐ ܥܠܘܗܝ. ܡܛ݀ܠ ܕܠܘ ܟܿܠܢܫ ܣܿܦܩ ܠܗ ܘܡܿܨܐܼ ܡܕܪܟ ܠܚܬܝܼܬܘܼܬܗ. ܗܿܢ ܕܝܢ ܕܢܿܡܘܿܣ ܟܘܟ̈ܒܐ ܕܐܣܛܪܘܢܘܡܝܐ܆ ܫܦܝܪ ܘܠܐ ܡܣܓܦ. ܘܠܐ ܣܟ ܢܿܨܐ ܥܡ ܬܘܕܝܼܬܐ. ܘܐܿܠܨܐ ܥܠܘܗܝ ܣܿܓܝܼ ܘܡܬܒܥܐ ܡܢ ܟܿܠ ܦܪܘܿܣ. ܡܛ݀ܠ ܕܡܢܗ ܡܬܼܝܕ̈ܥܢ ܫܢܝ̈ܐ ܘܟܪܘܼܟܝܐ ܕܙܒ̈ܢܐ ܘܫܘܼܚܠ̈ܦܝ ܫܢ̱ܬܐ ܘܝܪ̈ܚܐ ܘܫܒ̈ܐ ܘܟܿܠܗ ܕܘܼܒܪܐ ܕܩܘܼܝܡ ܗܢ ܥ݀ܠܡܐ. ܠܗܢܐ ܠܐ ܣܟ ܡܣܠ̈ܝܢ ܬܘܕ̈ܝܬܐ. ܡܛ݀ܠ ܕܒܗ ܡܬܼܚܫܚܝܢ ܠܡܼܕܥ ܙܒ̈ܢܐ ܘܥܕ̈ܢܐ ܘܥܕܥ̈ܐܕܐ ܠܩܘܼܝܡ ܬܘܕ̈ܝܬܗܘܢ ܘܕܫܪܟܐ. ܡܛܠ ܟܝܿܢܗܘܢ ܕܟܘܟ̈ܒܐ ܘܕܡܘܙܠܬܐ. ܕܡܼ ܐܝܠܝܢ ܐܣܛܘܼܟ̈ܣܐ ܐܝܼܬܘܗܝ. ܘܕܐܟܢ ܐܬܼܪܥܝܼܘ ܐ̱ܢܫ̈ܝܢ ܥܠܗܿܕܐ ܘܐܝܕܐ ܗܿܝ ܗܿܝ ܕܚܬܝܼܬܐ. ܟܿܠܡܕܡ ܕܡܼܬܚܙܐ ܠܥܝ̈ܢ ܘܡܫܬܡܥ ܠܐܕ̈ܢܐ. ܘܡܬܼܪܓܫ ܠܣܘܦܐ. ܘܡܬܓܫܫ ܠܐܝܼܕ̈ܝܐ. ܡܢܟܿܠܦܪܘܿܣ ܡܼܢ ܐܪܒܥܐ ܐܣܛܘܼܟ̈ܣܐ ܐܝܼܬܘ̄ ܘܡܩܝܡ. ܐܘܿ ܡܼܢ ܟܿܠܗܘܿܢ. ܐܘܿ ܡܼܢ ܬܠܬܐ. ܐܘܿ ܡܼܢ ܬܪܝܢ. ܘܠܐ ܡܼܨܝܐ ܕܐܝܼܬ ܡܕܡ ܠܬܚܼܬ ܡܼܢ ܡܝ̈ܐ ܗܿܢܘܢ ܕܠܥܠ ܡܼܢ ܫܡ̈ܝܐ. ܘܠܓܘ ܡܼܢ ܡܘܙܠܬܐ. ܕܠܝܬܘܗܝ ܡܼܢܗܘܢ ܕܐܣܛܘܼܟ̈ܣܐ [ܗܠܝܢ]. ܐܠܐ ܐܢ ܢܗܼܘܐ ܟܝܿܢܐ ܪܘܼܚܢܝܐ ܕܐܝܟ ܡܠܐܟ̈ܐ ܘܢܦܫ̈ܬܐ ܘܫ̈ܐܕܐ. ܘܟܝܿܢܐ ܕܗܿܠܝܢ܆ ܠܐ ܣܟ ܡܬܼܚܙܐ ܘܠܐ ܡܫܼܬܡܥ. ܘܠܐ ܡܬܓܫܫ. ܘܠܐ ܡܬܼܪܓܫ. ܘܟܘܟ̈ܒܐ ܗܿܐ ܡܬܼ̇ܙܝܢ ܠܥܝ̈ܢܐ. ܘܡܥܒܕܢܘܼܬܐ ܕܟܝܿܢܗܘܢ ܗܿܐ ܡܬܝܕܥܐ ܡܼܢ ܙܠܝܼܩ̈ܝܗܘܢ ܕܐܝܼܬܝܗܿ ܡܼܢܗ ܡܼܢ ܟܝܿܢܐ ܕܐܣܛܘܼܟ̈ܣܐ. ܒܪܡ ܕܝܢ ܐܝܬܝܗܘܢ ܫܦܝܘܼܬܐ ܕܐܣܛܘܼܟ̈ܣܐ. ܗ̄ [ܗܘܿ] ܡܕܡ ܫܦܝܐ ܘܩܛܝܼܢܐ ܕܐܝܼܬ ܡܼܢ ܟܝܿܢܐ ܕܢܘܼܪܐ ܘܕܐܐܪ ܘܕܡܝ̈ܐ. ܥܒܼܕ ܡܢܼܗܘܢ ܒܿܪܘܝܐ ܠܩܢܘܼ̈ܡܐ ܗܿܠܝܢ ܕܟܘܟ̈ܒܐ. ܡܼܢ ܟܝܿܢܐ ܕܐܪܥܐ ܠܝܬ ܚܕ ܡܢܼܗܘܢ. ܘܣܗܪܐ ܕܐܝܼܬܝܗܿ ܓܝܓܠܗܿ ܥܡܘܼܛܬܐ ܘܚܫܘܼܟܬܐ܆ ܡܣܒܪܝܢܢ ܕܐܝܼܬܝܗܿ ܬܐܛܪܢܘܼܬܐ ܕܗܿܘ ܡܕܡ ܫܦܝܐ ܘܩܛܝܼܢܐ ܕܡܼܢ ܐܣܛܘܼܟ̈ܣܐ ܕܗܘܼܘ ܡܢܗ ܟܘܟ̈ܒܐ. ܐܬܼܟܢܫܬ݀ ܗܿܝ ܬܐܛܪܢܘܼܬܐ ܟܿܠܗܿ ܠܓܝܓܠܗܿ ܕܣܗܪܐ ܒܨܒܝܢ ܒܪܘܝܐ. ܐܟܡܐ ܕܐܦ ܒܪܢܫܐ ܕܐܝܼܬܘܗܝ ܥ݀ܠܡܐ ܙܥܘܿܪܐ ܘܐܣܪܐ ܕܟܿܠܗܘܿܢ ܥ̈ܠܡܐ ܘܒܪ̈ܝܬܐ. ܗ̄ ܒܟܝܿܢܗ ܕܒܪܢܫܐ ܡܣܝܟ ܘܡܟܼܢܫ ܟܿܠܡܕܡ. ܨܠܡܐ ܘܕܡܘܼܬܐ ܕܒܪܘܝܗ ܒܗ ܡܼܬܝܼܕܥ.



Page 220



ܟܝܿܢܐ ܕܢܦܫܗ ܡܼܢ ܥܿܠܡܐ ܕܪ̈ܘܼܚܢܐ ܘܟܝܿܢܐ ܕܡ̈ܠܐܟܐ. ܟܿܠܗ ܒܪܢܫܐ ܘܪܘܼܟܒܗ ܘܬܘܼܩܢܗ ܡܣܒܗ ܠܡܘܙܠܬܐ ܘܢܗܝܼܪ̈ܝܗܿ. ܘܠܐܪܥܐ ܘܛܘܼܪ̈ܐ ܘܝܡ̈ܡܐ ܘܢܗܪ̈ܘܬܐ ܘܐܝܼܠ̈ܢܐ ܘܚܝ̈ܘܬܐ. ܐܝܟ ܕܥܬܝܼܕܝܢܢ ܕܢܚܘܐ ܢܗܝܼܪܐܝܼܬ ܡܢ ܠܬܼܚܬ. ܘܟܕ ܡܩܒܠ ܒܪܢܫܐ ܬܘܼܪܣܐ ܡܼܢ ܡܐܟܘܼܠܬܐ ܗܘܼܠܢܿܝܬܐ ܕܡܼܢ ܐܣܛܘܼܟ̈ܣܐ ܡܩܝܼܡܢ̈ܘܬܐ ܕܦܓܪܗ ܗܿܘ ܚܝܠܐ ܩܛܝܼܢܐ ܕܡܐܟܘܼܠܬܐ ܡܫܬܕܪ ܠܟܒܕܐ. ܐܝܟ ܗܿܘ ܚܝܠܐ ܫܦܝܐ ܕܡܼܢ ܐܣܛܘܼܟ̈ܣܐ ܕܡܫܼܬܕܪ ܠܡܘܙܠܬܐ. ܘܗܿܝ ܟܒܕܐ ܬܘܼܒ ܦܫܪܐ ܠܗܿ ܠܗܿܝ ܩܛܝܼܢܘܼܬܐ ܕܩܒܠܬ݀ ܘܡܨܠܠܐ ܠܗܿ. ܘܗܿܘ ܫܦܝܐ ܡܫܕܪܐ ܠܚܙܬܐ ܘܠܫܡܼܥܐ ܘܠܣܘܩܐ ܡܐܠܠܘܢ ܠܡܘܼܚܐ ܡܠܟܐ ܕܗܕ̈ܡܐ. ܕܒܗ ܩܒܝܼܥܝܼܢ ܘܡܫܪܪܝܢ ܪ̈ܓܫܐ ܐܝܟ ܟܘܟ̈ܒܐ ܒܡܘܨܠܬܐ. ܘܗܿܝ ܬܐܛܪܢܘܼܬܐ ܐ̱ܚܪܢܐ ܕܗܿܘܝܐ ܬܘܼܒ ܡܼܢ ܚܝܠܐ ܩܛܝܼܢܐ ܕܡܐܟܘܼܠܬܐ ܕܩܒܠܬ݀ ܟܒܕܐ. ܡܫܕܪܐ ܠܗܿ ܠܛܚܠܐ ܕܡܢܼܗܿ ܡܩܝܡ ܡܼܢ ܗܿܝ ܬܐܛܪܢܝܘܼܬܐ ܕܩܛܝܼܢܘܼܬܐ ܕܡܐܟܘܼܠܬܐ. ܐܝܟ ܗ݀ܝ ܬܐܛܪܢܝܘܼܬܐ ܕܗܿܘܝܐ ܡܼܢ ܗܿܝ ܫܦܝܘܼܬܐ ܩܛܝܼܢܬܐ ܕܐܣܛܘܼܟ̈ܣܐ. ܘܡܼܬܟܢܫܐ ܒܓܝܓܠܗܿ ܕܣܗܪܐ. ܘܥܠܗܿܝ ܥܡܘܼܛܐ ܗܿܟܢ ܘܥܒܝܼܕܐ. ܡܕܝܢ ܓܝܓܠܗܿ ܕܣܗܪܐ ܐܝܼܬܝܗܿ ܛܚܠܗܿ ܕܡܘܙܠܬܐ. ܕܒܗܿ ܡܟܢܫܐ ܥܒܝܘܼـܐ ܘܬܐܛܪܢܝܘܼܬܐ ܕܝܿܬܪ ܡܼܢ ܫܦܝܘܼܬܐ. ܕܐܣܛܘܼܟ̈ܣܐ. ܗܿܝ ܕܡܢܗܿ ܐܬܼܩܝܡܘ ܟܘܟ̈ܒܐ. ܐܚܪ̈ܢܐ ܐܡܿܪܝܢ ܕܡܼܢ ܐܣܛܘܼܟܣܐ ܕܐܐܪ ܒܠܚܘܼܕ ܡܩܝܼܡܝܢ ܟܘܟ̈ܒܐ. ܘܐܐܪ ܒܠܚܘܕܘܗܝ ܠܐ ܡܼܨܝܐ ܕܢܬܼܠܒܟ ܘܢܬܟܢܫ܆ ܐܢ ܠܐ ܗܿܘܐ ܡܕܡ ܐ̱ܚܪܢܐ ܕܠܒܟ ܠܗ. ܡܛܠ ܕܟܝܿܢܐ ܡܬܬܙܝܼܥܢܐ ܐܝܼܬ ܠܗ ܡܢܗ ܘܠܗ. ܐܟܙܢܐ ܕܡܬܚܫܒ ܐܐܪ ܒܚܠܝܼܨܐ ܐܘܟܝܼܬ ܙܩܐ ܡܕܡ. ܐܘܿ ܢܗܼܘܐ [ܡܠܐ] ܡܼܢܗ ܫܝܼܫܐ ܐܘܿ ܓܪܒܐ. ܐܘܿ ܐܝܢܐ ܕܗܼܘ ܡܐܢܐ ܕܐܝܟ ܗܿܠܝܢ. ܗܟܘܬ݀ ܘܒܟܿܠ ܟܝܿܢܐ ܘܐܕܫܐ ܓܘܼܫܡܢ ܠܒܟ ܐܐܪ. ܒܟ̈ܐܦܐ ܘܩܝ̈ܣܐ ܘܐܝܼܠ̈ܢܐ ܘܦܐܪ̈ܐ ܘܥܣܒ̈ܐ ܘܚܝܘܼܬܐ ܘܦܪܚܬܐ ܘܕܫܪܟܐ.. ܘܗܿܠܝܢ ܟܿܠܗܘܢ ܡܼܢ ܐܪ̈ܒܥܬܝܗܘܢ ܐܣܛܘܼܟ̈ܣܐ ܡܩܝܼܡܝܢ ܘܠܒܝܼܟܝܼܢ ܗܼܢܘܢ ܐܣܛܘܼܟ̈ܣܐ ܠܚܕ̈ܕܐ܀ ܡܕܝܢ ܐܐܪ ܒܠܚܘܼܕܘܗܝ ܠܐ ܡܼܨܝܐ ܕܢܬܼܠܒܟ ܘܢܗܼܘܘ ܡܼܢܗ ܩܢܘܼ̈ܡܐ ܡܩܝܼܡܐ. ܐܠܐ ܢܗܼܘܐ ܥܡܗ ܡܼܢ ܐܣܛܘܼܟ̈ܣܐ ܐ̱ܚܪ̈ܢܐ ܕܢܗܼܘܘܢ ܠܒܝܼܟܝܢ ܠܚܕ̈ܕܐ.. ܡܕܝܢ ܠܐ ܫܪܝܼܪܐ ܘܠܐ ܡܼܨܝܐ ܕܡܼܢ ܟܝܿܢܐ ܕܐܐܪ ܒܠܚܘܼܕ ܐܝܼܬܝܗܘܢ ܟܘܟ̈ܒܐ. ܐܦܠܐ ܐܣܛܘܼܟܣܐ ܚܡܝܼܫܝܐ ܐܘܿ ܡܕܡ ܐ̱ܚܪܢܐ ܐܝܼܬܝܗܘܢ. ܐܠܐ ܡܼܢܗܘܢ ܟܕ ܡܢܼܗܘܢ ܕܐܣܛܘܼܟ̈ܣܐ ܕܗܘܿܠܐ ܕܡܢܗܿ ܐܬܼܩܝܡ ܗܿܢܐ ܟܿܠ. ܗܿܝ ܫܦܝܘܼـܐ ܘܩܛܝܼܢܘܼܬܐ ܕܐܣܛܘܼܟ̈ܣܐ ܕܐܐܪ ܘܕܡܝ̈ܐ ܘܕܢܘܼܪܐ. ܐܬܼܟܢܫܬ݀ ܒܨܒܝܢ ܒܪܘܼܝܐ ܘܗܘܼܘ ܡܼܢܗܿ ܗܿܠܝܢ ܟܘܟ̈ܒܐ. ܘܝܬܝܼܪܘܬܐ ܕܝܼܠܗܘܢ ܬܘܼܒ ܐܬܟܢܫܬ݀ ܒܓܝܓܠܗܿ ܕܣܗܪܐ. ܘܥܠܗܿܝ ܥܡܘܼܛܐ ܗܿܟܢ ܘܚܫܘܼܟܐ ܒܟܝܿܢܗܿ. ܘܢܘܼܗܪܗܿ ܕܣܗܪܐ܆ ܠܐ ܐܝܼܬܘܗܝ ܒܟܝܿܢܗܿ. ܐܠܐ ܡܢ ܫܡܼܫܐ ܐܝܼܬܘܗܝ ܢܘܼܗܪܗܿ. ܘܟܕ ܢܩܝܼܦܝܼܢ ܠܚܕ̈ܕܐ ܒܟܢܘܼܫܝܐ ܗܿܘ ܕܡܬܼܩܪܐ ܣܘܢܢܕܘܣ܆ ܥܐܠܐ ܬܚܝܬ ܙܠ̈ܝܼܩܘܗܝ ܕܫܡܼܫܐ܆ ܘܝ݀ܗܒܐ ܢܘܼܗܪܐ ܠܥܠ ܠܘܼܩܒܠ ܫܡܼܫܐ. ܘܟܕ ܩܠܝܼܠ ܩܠܝܼܠ ܡܪܚܩ ܡܢܗܿ ܫܿܕܐ ܥܠܝܗܿ ܙܠ̈ܝܩܘܗܝ



Page 221



ܘܡܚܘܝܐ ܢܘܼܗܪܐ ܥܕܡܐ ܕܩܿܡܐ ܠܗܿ ܕܝܐܡܛܐܝܬ ܗ̄ ܕܠܩܘܼܒܠܗܿ܆ ܗܿܝܕܝܢ ܟܕ ܚܿܐܪ ܒܗܿ ܫܡܼܫܐ ܡܼܢ ܪܘܼܚܩܐ ܗܿܢܐ. ܫܿܕܐ ܥܠܝܗܿ ܣܿܓܝܼܐܝܼܬ ܘܡܚܘܐ ܢܘܼܗܪܗܿ ܦܠܓܘܼܬ ܐܣܦܝܼܪܗܿ. ܘܠܢ ܡܬܼܚܙܐ ܐܝܟ ܥܪܒܠܐ  ܡܕܡ. ܘܠܘ ܗܿܟܢ ܗܘܼ ܐܣܟܝܼܡܗܿ ܕܣܗܪܐ. ܐܠܐ ܓܠܝܼܠܐ ܐܣܦܝܼܪܢܝܐ ܐܝܟ ܒܛܚܐ ܓܠܝܼܠܐ ܕܫܒܝܼܒ ܘܓܠܝܼܠ܀ ܘܒܪܒܘܼܬܐ ܣܿܓܝܼ ܪܒܐ ܡܫܘܚܬܗܿ. ܒܪܡ ܐܦܢ ܣܿܓܝܼ ܪܒܐ܆ ܐܠܐ ܣܿܓܝܼ ܙܥܘܼܪܝܐ ܡܢ ܟܿܠܗܘܿܢ ܟܘܟ̈ܒܐ . ܐܠܐ ܡܛܠ ܕܣܿܓܝܼ ܩܪܝܼܒܐ ܠܢ ܝܬܝܼܪ ܡܼܢ ܟܠܗܘܢ܆ ܡܼܬܚܙܝܐ ܗܿܟܢ ܪܒܬܐ. ܘܐܦܪܘܕܝܛܝ ܐܝܟ ܡܫܘܼܚܬܗܿ ܕܣܗܪܐ ܐܝܼܬܝܗܿ: ܗܪܡܝܣ ܕܝܢ ܣܿܓܝܼ ܙܥܘܿܪ ܐܦ ܡܼܢ ܣܗܪܐ: ܫܡܼܫܐ ܕܝܢ ܪܒ ܣܿܓܝ ܝܬܝܪ ܡܼܢ ܟܠܗܘܿܢ. ܘܪܒ ܣܿܓܝܼ ܡܼܢ ܐܪܥܐ ܘܝܡ̈ܡܐ ܘܝܒܫܐ ܙܒ̈ܢܬܐ ܣܿܓܝ̈ܐܬܐ: ܐܪܝܣ ܕܝܢ ܪܒ ܝܬܝܼܪ ܡܼܢ ܟܿܠܗܿ ܐܪܥܐ܆ ܙܒܢ̱ܬܐ ܠܡ ܘܦܠܓܗܿ܀ ܙܘܣ ܕܝܢ ܣܿܓܝܼ ܪܒ ܡܼܢ ܟܿܠܗܘܿܢ ܒܬܪ ܫܡܼܫܐ܀ ܩܪܘܢܘܣ ܒܨܝܼܪ ܡܼܢ ܙܘܣ܀ ܘܟܠܒܐ ܕܓܢ̱ܒܪܐ ܪܒ ܐܝܟ ܙܘܣ: ܘܡܼܢ ܡܥܠܝܘܼܬܗܘܢ ܣܿܓܝܼܐܬܐ ܡܬܚܙܝܢ ܠܢ ܗܿܟܢ ܙܥܘܼܪܝܐܝܬ. ܐܠܐ ܒܪܡ ܘܣܿܓܝܼ ܪܘܪ̈ܒܝܢ. ܘܗܕܐ ܝܠܦܘܼܗܿ ܒܢܝ̈ܢܫܐ ܚܬܝܼܬܐܝܼܬ ܡܼܢ ܐܘܡܢܘܼـܐ ܕܓܐܘܡܛܪܝܐ. ܐܘܟܝܼܬ ܕܡܡܫܚܘܼܬ ܐܪܥܐ. ܘܟܿܠܗܘܢ ܟܘܟ̈ܒܐ ܘܫܡܼܫܐ ܘܣܗܪܐ ܐܣܦܝܪ̈ܢܝܐ ܘܓܠ̈ܝܼܠܐ ܐܝܼܬܝܗܘܢ. ܘܗܿܢܘܢ ܕܘܟ̈ܝܬܐ ܕܡܼܬܚܙܝܢ ܒܣܗܪܐ ܟܕ ܡܬܼܡܠܝܐ܆ ܐܝܟ ܢܚ̈ܠܐ ܘܫܠ̈ܒܐ ܘܥܘܼܡ̈ܩܐ ܐܝܼܬܝܗܘܢ. ܘܥܒܕܝܢ ܛܠܼܠܐ ܘܡܬܼܚܙܝܢ ܠܢ ܗܿܟܢ. ܐܟܡܐ ܕܐܝܼܬ ܒܐܪܥܐ ܢܚ̈ܠܐ ܘܥܘܼܡ̈ܩܐ܆ ܗܟܘܬ ܐܦ ܒܣܗܪܐ. ܘܐܦ ܗܝܼ ܐܪܥܐ ܥܡ ܩܒ̈ܝܬܐ ܕܝܡ̈ܡܐ܆ ܟܿܠܗ ܐܣܦܝܪܢܝܐ ܐܝܼܬܝܗܿ. ܐܝܟ ܕܥܬܝܼܕܝܼܢܢ ܕܢܚܙܐ ܒܝܕ ܐܠܗܐ܀ ܘܒܗܿܠܝܢ ܫܠܡ ܩܦܠܐܘܢ ܕܘ̄ ܒܝܕ ܐܠܗܐ ܕܚܝܠ ܘܥܕܪ. ܩܦܠܐܘܢ ܕܫܒܥܐ ܕܡܐܡܪܐ ܕܗ̄ ܥܡ ܐܠܗܐ ܕܡܚܟܡ. ܥܠܗܿܝ ܕܡܿܢܐ ܗܿܝ ܥܠܼܬܗ ܕܐܩܠܦܣܝܣ ܐܘܟܝܬ ܕܚܫܼܟܐ ܕܫܡܼܫܐ ܘܕܣܗܪܐ. ܘܡܼܢ ܡܧܢܐ ܓܕ݀ܫܐ ܗܿܕܐ ܘܐܝܟܢܐ܆ ܫܡܼܫܐ ܡܿܢ ܐܩܠܦܣܝܣ ܕܝܠܗ ܐܘܟܝܬ ܚܫܼܟܗ ܐܝܼܬܘܗܝ ܡܼܢ ܣܗܪܐ. ܐܡܼܬܝ ܕܡܬܼܟܝܢܐ ܬܚܘܼܬܘܗܝ ܬܪܝܼܨܐܝܼܬ ܡܚܦܝܐ ܠܗ ܡܢܢ. ܐܟܙܢܐ ܕܥܢܢܐ ܕܥܒܪܐ ܒܐܐܪ ܡܚܦܝܐ ܠܫܡܼܫܐ ܡܼܢܢ. ܗܟܘܬ ܐܦ ܣܗܪܐ. ܘܣܗܪܐ ܕܝܢ ܐܝܼܬܝܗܿ ܐܩܠܦܣܝܼܣ ܕܝܼܠܗܿ ܐܘܟܝܼܬ ܚܫܼܟܗܿ ܡܼܢ ܐܪܥܐ. ܐܡܼܬܝ ܕܡܬܼܥܠܝܐ ܣܗܪܐ ܘܩܝܿܡܐ ܕܝܐܡܛܪܐܝܼܬ ܘܬܪܝܼܨܐܝܼܬ ܠܘܼܩܒܠ ܫܡܼܫܐ ܗܿܘܝܐ ܐܪܥܐ ܒܡܨܥܬܐ ܘܟܿܠܝܐ ܠܙܠ̈ܝܩܘܗܝ ܕܫܡܫܐ ܡܼܢ ܣܗܪܐ. ܘܗܿܘ ܚܫܼܟܐ ܕܡܬܼܚܙܐ ܒܣܗܪܐ ܛܠܠܗܿ ܕܐܪܥܐ ܐܝܼܬܘܗܝ. ܕܐܝܟܢ ܕܝܢ ܐܝܼܬܝܗܿ ܥܠܼܬܐ ܘܕܡܛ݀ܠܡܢܐ. ܟܿܠ ܐܡܼܬܝ ܕܡܼܬܡܠܝܐ ܣܗܪܐ ܘܩܝܡܐ ܠܘܼܩܒܠ ܫܡܼܫܐ. ܠܐ ܚܿܫܟܐ ܡܼܢ ܛܠܠܗܿ ܕܐܪܥܐ. ܐܠܐ ܒܙܒܢ ܙܒܢ ܓ݀ܕܫܐ ܠܗܿ ܗܿܕܐ. ܗܟܘܬ ܐܦ ܠܫܡܼܫܐ ܠܘ ܟܿܠ ܐܡܼܬܝ ܕܡܬܟܢܫ ܥܡ ܣܗܪܐ ܟܕ ܩܝܡܐ ܬܚܘܼܬܘܗܝ ܚܫܟ. ܐܠܐ ܒܙܒܢ ܙܒܢ. ܘܕܡܛ݀ܠܡܢܐ ܒܙܒܢ ܟܿܠܗܿ ܓܝܓܠܐ ܕܚܕ ܡܼܢܗܘܢ ܚܿܫܟܐ. ܒܙܒܢ ܕܝܢ ܬܪ̈ܬܝܢ. ܒܙܒܢ ܦܠܓܗܿ ܐܘܿ ܬܘܼܠܬܗܿ. ܐܘܿ ܬܘܼܒ ܒܨܝܼܪܐ ܐܘܿ ܝܬܝܪ. ܥܠ ܟܿܠܗܝܢ ܗܿܠܝܢ ܐܡܿܪܝܢܢ ܚܬܝܼܬܐܝܼܬ ܥܡ ܐܠܗܐ ܕܡܚܟܡ. ܗܿܘ ܕܒܚܟܼܡܬܗ ܛܟܣ ܘܬܚܡ



Page 222



ܗܿܠܝܢ ܟܿܠܗܝܢ܀ ܐܣܟܝܼܡܗܿ ܕܡܘܠܬܐ ܐܝܟ ܬܪ̈ܬܝܢ ܓܝ̈ܓܠܐ ܕܪ̈ܟܝܒܢ ܘܡܥܪ̈ܙܠܢ ܒܚܕܕ̈ܐ. ܘܗܿܠܝܢ ܬܪ̈ܬܝܢ ܕܘܟ̈ܝܬܐ ܕܩܘܼܛܪܗܝܢ ܒܚܕ̈ܕܐ ܐܘܟܝܼܬ ܥܘܪܙܠܗܝܢ. ܐܝܟܢܐ ܕܪ̈ܟܝܼܒܢ ܥܠ ܚܕ̈ܕܐ. ܡܬܼܩܪ̈ܝܢ ܩܛܪ̈ܬܐ. ܗܿܝ ܚܕܐ ܪܫܗ ܕܬܢܝܼܢܐ. ܘܗܿܝ ܐ̱ܚܪܬܐ ܕܘܼܢܒܗ. ܘܐܝܼܬܝܗܝܢ ܠܘܼܩܒܠ ܚܕ̈ܕܐ ܬܪܝܼܨܐܝܬ ܐܝܟ ܥܝܢܐ. ܘܠܝܬ ܦܬܝܐ ܠܟܼܐ ܘܠܟܼܐ. ܒܗܿܠܝܢ ܕܘܟ̈ܝܬܐ. ܐܠܐ ܐ̈ܠܝܼܨܢ ܣܿܓܝܼ. ܘܠܘ ܒܚܕܐ ܕܘܼܟܐ ܡܟܬܪ̈ܢ ܩܛܪ̈ܬܐ ܗܿܠܝܢ. ܐܠܐ ܥܒܪ̈ܢ ܘܪ̈ܕܝܢ ܒܪܒܣܬܪܢܐܝܼܬ ܒܟܿܠܗܘܿܢ ܡܠܘܫ̈ܐ. ܘܦܝܿܫܐ ܟܿܠܚܕܐ ܡܢܼܗܝܢ ܒܡܠܘܼܫܐ ܒܨܝܼܪ ܡܼܢ ܫܢ̱ܬܐ ܚܕܐ. ܘܐܡܼܬܝ ܕܗܿܘܝܐ ܣܘܢܢܕܘܣ [] ܘܡܼܬܟܝܢܝܼܢ ܒܚܕܐ ܒܚܕܐ ܡܼܢ ܩܛܪ̈ܬܐ ܗܿܠܝܢ ܡܛܠ ܕܠܝܬ ܦܬܝܐ ܒܗܿܝ ܕܘܼܟܬܐ ܒܡܘܙܠܬܐ܆ ܩܝܿܡܐ ܣܗܪܐ ܬܚܝܼܬ ܫܡܼܫܐ ܬܪܝܼܨܐܝܬ. ܘܟܠܝܐ ܙܠ̈ܝܼܩܘܗܝ ܡܼܢ ܐܪܥܐ. ܐܢܕܝܢ ܬܪܝܼܨܐܝܼܬ ܒܡܨܥܬܐ ܕܩܛܪ̈ܬܐ ܗܿܘܝܐ ܣܘܢܢܕܘܿܣ ܐܘܟܝܼܬ ܟܢܘܼܫܝܐ ܕܫܡܼܫܐ ܘܣܗܪܐ. ܚܿܫܟ ܟܿܠܗ ܫܡܼܫܐ. ܐܢ ܕܝܢ ܕܩܪܝܼܒ ܠܩܛܪܬܐ܆ ܘܠܘ ܒܡܨܥܬܗܿ ܕܩܛܪܬܐ. ܠܘ ܟܿܠܗ ܚܿܫܟ ܐܠܐ ܡܢܘ̈ܬܐ ܡܢܘ̈ܬܐ ܡܼܢܗ. ܐܘܿ ܦܠܓܗܿ ܕܓܝܓܠܗ. ܐܘܿ ܝܬܝܼܪ ܐܘܿܨ ܚܣܝܼܪ. ܘܗܿܘ ܕܡܬܼܚܙܐ ܠܢ ܕܥܡܘܼܛ܆ ܠܘ ܫܡܼܫܐ ܐܝܼܬܘܗܝ. ܐܠܐ ܣܗܪܐ. ܕܐܬܼܛܝܒܬ݀ ܬܚܝܼܬ ܫܡܫܐ܆ ܘܟܠܬ݀ ܠܙ̈ܠܝܼܩܘܗܝ ܡܼܢ ܐܪܥܐ. ܗܟܘܬ ܘܐܡܼܬܝ ܕܗܘܝܐ ܦܢܣܝܠܝܢܘܣ ܐܘܟܝܼܬ ܡܠܝܘܼܬܗܿ ܕܣܗܪܐ. ܟܕ ܩܝܿܡܐ ܕܝܐܡܛܪܐܝܬ ܠܘܼܩܒܠ ܫܡܼܫܐ ܐܢ ܡܬܼܛܿܝܒܝܢ ܒܩܛܪ̈ܬܐ ܗܿܠܝܢ܆ ܟܿܠ ܚܕ ܒܚܕܐ܆ ܡܢܟܿܠܦܪܘܿܣ ܐܪܥܐ ܒܝܢܬܗܘܢ ܒܡܨܥܬܐ ܩ݀ܝܡܐ ܘܟ݀ܠܝܐ ܠܙܠ̈ܝܼܩܘܗܝ ܕܫܡܼܫܐ ܡܼܢ ܣܗܪܐ. ܘܥ݀ܒܕܐ ܥܠܝܗܿ ܛܠܠܗܿ ܘܚܿܫܟܐ ܣܗܪܐ. ܐܘܿ ܟܿܠܗܿ ܐܘܿ ܒܨܝܪ. ܐܘܿ ܦܠܓܗܿ ܐܘܿ ܒܨܝܼܪ. ܐܢܕܝܢ ܟܕ ܗܿܘܝܐ ܣܘܢܢܕܘܣ ܐܘܿ ܦܢܣܝܠܝܢܘܣ ܠܐ ܡܬܼܛܝܒܝܢ ܒܩܛܪ̈ܬܐ ܗܿܠܝܢ ܐ̈ܠܝܼܨܬܐ܆ ܠܐ ܗܿܘܝܐ ܠܗܘܢ ܦܬܝܘܼܬܐ ܠܟܐ ܘܠܟܼܐ ܠܐ ܗܿܘܝܐ ܠܗܘܢ ܐܩܠܦܣܝܼܣ. ܘܗܿܐ ܪܫܿܡܝܼܢܢ ܠܐܣܟܝܼܡܐ ܕܢܗܘܼܐ ܢܗܝܼܪ ܥܠ ܩܪ̈ܘܼܝܐ.



Page 223



ܩܛܪܬܐ ܕܪܫܐ ܐܢܐܒܝܒܙܘܢ

PICTURE ON PAGE 223

ܩܛܪܬܐ ܕܕܘܢܒܐ ܩܛܐܒܝܒܙܘܢ

ܗܿܫܐ ܣܝܼܡ ܒܠܐ ܠܐܣܟܝܼܡܐ ܗܿܢܐ. ܗܟܢܐ ܐܝܼܬܘܗܝ ܐܣܟܝܼܡܐ ܕܬܪ̈ܬܝܢ ܓܝ̈ܓܠܐ ܕܡܘܙܠܬܐ. ܘܒܗܿܝ ܚܕܐ ܟܪܟ ܫܡܫܐ. ܒܗܿܝ ܕܝܢ ܐ̱ܚܪܬܐ ܣܗܪܐ. ܘܐܡܼܬܝ ܕܗܘܝܐ ܣܘܢܢܕܘܣ ܕܬܪ̈ܝܗܘܢ ܢܗܝܼܪ̈ܐ. ܒܚܕܐ ܡܼܢ ܩܛܪ̈ܬܐ ܗܿܠܝܢ. ܡܢ ܟܿܠܦܪܘܿܣ ܚܫܿܟ ܫܡܼܫܐ ܡܼܢ ܣܗܪܐ. ܕܡܬܼܟܝܢܐ ܬܚܘܼܬܘܗܝ ܬܪܝܨܐܝܬ܆ ܘܟܿܠܝܐ ܠܙܠ̈ܝܼܩܘܗܝ ܡܼܢܢ. ܒܪܡ ܐܐܪ ܗܿܘܝܐ ܕܢܗܝܼܪ ܒܗܿܝ ܕܙܠ̈ܝܼܩܘܗܝ ܕܫܡܼܫܐ ܦܪܝܼܣܝܢ ܬܡܿܢ. ܡܛ݀ܠ ܕܣܿܓܝ ܪܒܐ ܓܝܓܠܗ ܕܫܡܼܫܐ ܡܼܢ ܕܣܗܪܐ ܐܠܦܐ ܕܙܒܢ̈ܬܐ. ܘܠܐ ܡܼܨܝܐ ܕܢܬܼܚܦܐ ܟܿܠܗ ܡܼܢ ܟ݀ܠܗ ܐܐܪ ܡܼܢ ܓܝܼܓܠܐ ܕܣܗܪܐ. ܐܠܐ ܡܼܢ ܐܪܥܐ ܡܼܬܚܦܐ ܘܥܿܡܛ ܐܝܼܡܡܐ. ܘܐܢ ܡܬܼܟܝܢܐ ܣܘܢܢܕܘܣ ܒܗܿ ܒܩܛܪܬܐ. ܟܿܠܗ ܫܡܼܫܐ ܚܫܟ. ܗ̄ ܡܬܼܚܦܐ ܡܼܢ ܣܗܪܕܐ ܘܗܿܘ ܕܡܬܚܙܐ ܠܢ ܟܕ ܠܐ ܡܬܼܢܒܪܫ. ܠܘ ܫܡܼܫܐ ܐܝܼܬܘܗܝ. ܐܠܐ ܣܗܪܐ. ܐܢܕܝܢ ܩܠܝܠ ܠܒܪ ܡܼܢ ܩܛܪܬܐ ܗܿܘܝܐ ܣܘܢܢܕܘܣ ܒܨܝܼܪ ܡܼܢ ܟܿܠܗ ܡܬܚܦܐ. ܐܢܕܝܢ ܬܘܼܒ ܩܠܝܼܠ ܦܠܓܗܿ ܠܚܘܼܕ ܡܬܼܚܦܐ. ܐܢܕܝܢ ܬܘܼܒ ܝܬܝܪ ܠܒܪ ܡܼܢ ܩܛܪܬܐ ܡܼܬܟܝܢܐ ܣܘܢܢܕܘܣ ܡܢܿܬܐ ܡܕܡ ܡܼܬܚܦܝܐ ܡܼܢ ܫܡܼܫܐ. ܗܟܘܬ ܘܐܡܼܬܝ ܕܗܿܘܝܐ ܦܢܣܝܠܝܢܘܿܣ ܐܘܟܝܼܬ ܡܠܝܘܼܬܗܿ ܕܣܗܪܐ. ܐܢ ܡܼܬܟܝܢܝܢ ܫܡܼܫܐ ܒܚܕܐ ܩܛܪܬܐ ܘܣܗܪܐ ܒܐܚܪܬܐ܆ ܒܗܿ ܒܡܨܥܬܐ ܕܩܛܪ̈ܬܐ. ܡܼܢ ܟܿܠܦܪܘܿܣ ܚܿܫܟ ܟܿܠܗܿ ܣܗܪܐ ܡܼܢ ܛܠܠܐ ܣܿܓܝܼܐܐ ܕܐܪܥܐ ܕܟ݀ܠܐ ܡܢܗܿ ܠܙܠ̈ܝܼܩܘ̄ ܕ[]. ܐܢܕܝܢ ܩܠܝܠ ܠܒܪ ܡܼܢ ܩܛܪ̈ܬܐ



Page 224



ܡܬܟܝܢܝܢ ܢܗܝܼܪ̈ܐ. ܒܫܥܬܐ ܕܦܢܣܝܠܝܢܘܿܣ ܕܗܘܼ ܦܓܘܡܝܐ ܕܣܗܪܐ. ܠܐ ܚܿܫܟ ܟܿܠܗ. ܘܠܗܿܠܝܢ ܢܗܝܼܪܐܝܼܬ ܝ݀ܕܥܝܢܢ ܡܼܢ ܚܘܼܫܒܢܐ ܕܐܣܛܪܘܢܘܡܝܐ܆ ܟܕ ܥܒܕܝܢܢ ܟܿܠ ܫܢܼܐ ܒܫܼܢܐ ܚܘܼܫܒܢܐ ܚܼܕܬܐ ܥܠ ܩܘܼܝܡܐ ܕܟܿܠܗܿ ܫܢ̱ܬܐ. ܘܐܢ ܡܼܬܟܝܢ ܒܫܢ̱ܬܐ ܗܿܝ ܐܩܠܦܣܝܼܣ ܕܚܕ ܡܼܢ ܢܗܝܼܪ̈ܐ܆ ܘܿ ܕܬܪ̈ܝܗܘܢ ܡܩܕܡܝܢܢ ܝܿܕܥܝܢܢ ܡܼܢ ܚܘܫܒܢܐ. ܗܿܝ ܕܠܥܠ ܡܼܢ ܐܪܥܐ ܡܚܫܒܝܼܢܢ ܡܡܠܠܝܼܢܢ ܥܠ ܫܪܒܗܿ. ܗܿܝ ܕܝܢ ܕܬܚܝܼـ ܐܪܥܐ ܡܼܬܟܝܢܐ܆ ܠܐ ܡܡܠܠܝܼܢܢ ܥܠܝܗܿ. ܐܦܠܐ ܡܕܪܟܝܼܢܢ ܠܗܿ. ܘܡܨܝܢܢ ܕܢܕܥ ܡܼܢ ܚܘܼܫܒܢܐ ܕܒܐܝܿܕܐ ܫ݀ܥܬܐ ܡܫܪܝܐ ܐܩܠܦܣܝܣ ܕܬܗܼܘܐ. ܘܟܡܐ ܚܿܫܟ ܡܼܢ ܢܗܝܼܪܐ. ܘܟܡܐ ܡܘܚܪ ܫܘܼܡܠܝܐ ܕܚܫܼܟܐ. ܘܐܡܼܬܝ ܡܫܪܐ ܕܡܬܓܠܐ ܚܫܼܟܐ [ܘܟܡܐ ܥܕ̈ܢܐ ܗܿܘܐ ܡܢ ܟܕ ܡܫܪܐ ܚܫܟܐ] ܥܕܡܐ ܕܡܬܓܠܐ ܟܿܠܗ. ܘܐܟܢ ܗܿܘܝܐ ܕܡܘܼܬܗ ܕܢܗܝܼܪܐ ܟܕ ܚܿܫܟ ܘܒܐܝܢܐ ܡܠܘܿܫܐ. ܘܒܟܡܐ ܕܪ̈ܓܐ. ܗܿܠܝܢ ܟܿܠܗܝܢ ܝܗܼܒ ܐܠܗܐ ܠܒܪܢܫܐ ܠܡܼܕܥ ܘܠܡܕܪܟܘ. ܘܐܦ ܟܘܟ̈ܒܐ ܟܕ ܡܬܼܟܝܢܝܢ ܥܡ ܣܗܪܐ܆ ܒܚܕܐ ܡܼܢ ܩܛܪ̈ܬܐ ܗܿܠܝܢ܆ ܡܬܼ̇ܦܝܢ ܡܢܗܿ. ܐܢ ܡܼܢ ܗܿܠܝܢ ܫܒܥܐ. ܘܐܢ ܡܼܢ ܥܠ̈ܝܐ ܕܩܒܝܼܥܝܢ ܒܟܠܝܼܠ ܡܠ̈ܘܫܐ. ܗ̄ ܒܐܘܼܪܚܐ ܕܡܪܕܝܬܗܘܢ ܕܫܒܥܐ ܒܡܘܙܠܬܐ. ܘܐܦ ܗܼܢܘܢ ܟܘܟ̈ܒܐ܆ ܟܕ ܡܼܬܟܝܢܝܢ ܬܪܝܢ ܡܼܢܗܘܢ ܫܒܥܐ ܒܚܕܐ ܡܢ ܩܛܪ̈ܬܐ ܗܿܠܝܢ. ܗܿܘ ܥܠܝܐ ܡܬܼܚܦܐ ܡܼܢ ܬܚܬܝܐ. ܥܕܡܐ ܕܥܿܒܪ ܡܼܢܗ܀ ܐܦܪܘܕܝܼܛܝܼ ܡܚܦܝܐ ܠܐܪܝܣ ܘܠܙܘܣ ܘܠܩܪܘܢܘܿܣ ܘܠܫܪܟܐ ܕܟܘܟ̈ܒܐ ܕܡܼܬܟܝܢܝܢ ܥܡܗܿ ܒܚܕܐ ܩܛܝܼܢܬܐ ܒܚܕܐ ܡܼܢ ܩܛܪ̈ܬܐ ܗܿܠܝܢ. ܡܛܠ ܕܠܬܚܼܬ ܡܿܢ ܗܿܠܝܢ ܐܝܿܬܝܗܿ. ܘܐܦ ܗܼܝ ܡܬܼܚܦܝܐ ܡܼܢ ܣܗܪܐ܆ ܡܛܠ ܕܬܚܬܝ ܡܢܗܿ: ܘܙܘܣ ܬܘܼܒ ܡܚܦܐ ܠܩܪܘܢܘܿܣ ܕܡܥܠܝ ܡܼܢܗ܆ ܘܠܫܪܟܐ ܕܟܘܟ̈ܒܐ. ܘܐܦ ܩܪܢܘܿܣ ܡܚܦܐ ܠܗܿܘ ܕܠܥܠ ܡܼܢܗ ܐܡܼܬܝ ܕܡܬܼܟܢܫ ܥܡܗ ܒܚܕܐ ܡܼܢ ܩܛܪ̈ܬܐ ܗܿܠܝܢ܀ ܘܗܢܐ ܟܢܘܼܫܝܐ ܕܣܘܢܢܕܘܣ ܕܐܡܿܪܝܢܢ܆ ܐܦܢ ܒܚܕܐ ܩܛܝܼܢܬܐ ܘܕܪܓܐ ܡܬܼܟܝܢܝܢ ܥܡ ܚܕ̈ܕܐ. ܐܠܐ ܣܿܓܝܼ ܪܡ ܟܿܠܚܕ ܡܼܢ ܚܒܪܗ. ܐܝܟ ܕܚܘܝܼܢܢ ܡܼܢ ܠܥܠ ܥܠ ܪ̈ܩܝܥܝܗܘܢ ܘܚܘܕܪ̈ܝܗܘܢ ܘܡܕܝܪ̈ܝܗܘܢ܀ ܬܫܒܘܼ̇ܬܐ ܕܝܢ ܘܣܓܕܬܐ ܘܬܘܕܝܬܐ ܠܗܿܘ ܕܒܪܐ ܘܐܬܩܢ ܘܛܟܣ ܐܢܘܢ. ܕܗܼܘ ܒܠܚܘܼܕܘܗܝ ܝ݀ܕܥ ܚܬܝܼܬܘܼܬܐ ܕܫܪܪܐ ܕܗܿܠܝܢ ܟܿܠܗܝܢ. ܒܢܝ̈ܢܫܐ ܕܝܢ ܡܼܢ ܢܼܣܝܿܢܐ ܕܙܒܢܐ ܐܪܝܼܩܐ ܘܕܘܼܪܫܐ ܣܿܓܝܼܐܐ܆ ܐܫܼ̣ܚܘܼ ܕܢܕܥܘܢ ܗܿܠܝܢ ܒܝܕ ܛܝܒܘܼـܐ ܕܚܟܡܬ݀ ܐܢܘܢ ܡܼܢܗ ܕܟܝܿܢܐ܀ ܘܡܼܢ ܟܬܒܐ ܫܡܼܥܢܢ ܕܒܪܐ ܐܢܘܢ ܐܠܗܐ ܘܣܼܡ ܐܢܘܢ ܠܐܬܘ̈ܬܐ ܘܠܙܒ̈ܢܐ ܘܥܕ̈ܢܐ. ܘܟܬܒܐ ܐ̱ܚܪܢܐ ܐܡܼܪ. ܘܡܼܢܐ ܡܢܝܢܐ ܠܟܘܟ̈ܒܐ ܘܠܟܿܠܗܘܿܢ ܩܪܼܐ ܫܡ̈ܗܐ. ܘܬܘܼܒ ܐܡܼܪ ܫܒܚܘ ܠܡܪܝܐ ܡܼܢ ܫܡ̈ܝܐ ܘܫܒܚܘܼܢܝܗܝ ܒܡܪ̈ܘܡܐ. ܗ̄ ܟܿܠܗܘܿܢ ܡ̈ܠܐܟܘܗܝ ܘܟܿܠܗܘܿܢ ܚܝܠ̈ܘܬܗ. ܘܬܘܼܒ ܫܒܚܘܼܢܝܗܝ ܫܡܼܫܐ ܘܣܗܪܐ. ܘܫܒܚܘܼܗܝ ܟܿܠ ܟܘܟ̈ܒܐ ܘܢܘܼܗܪܐ. ܫܒܚܘܼܗܝ ܫܡ̈ܝܫܡ̈ܝܐ ܘܡܝ̈ܐ ܕܠܥܠ ܡܼܢ ܫܡ̈ܝܐ ܢܫܒܚܘܢ ܠܫܡܗ ܕܡܪܝܐ. ܡܛ݀ ܕܗܼܘ ܐܡܼܪ ܘܗܘܼܘ. ܘܗܼܘ ܦܩܼܕ ܘܐܬܼܒܪܝܘ ܘܐܩܝܼܡ ܐܢܘܢ ܠܥܿܠܡ ܥܿܠܡܝܢ. ܢܡܘܣܐ ܝܗܼܒ ܘܠܐ ܥ݀ܒܪ.



Page 225



ܘܒܟܿܠܗܘܢ ܟܬܒ̈ܐ ܩܕ̈̄ ܚܝܠ̈ܘܬܐ ܩܪܝܢ ܠܗܘܢ ܘܣܓܝ̈ܐܐ܆ ܣܓܝ̈ܐܬܐ ܐܬܪܥܝܼܘ ܡܛ݀ܠܬܗܘܢ. ܚܢܢ ܕܝܢ ܚܬܝܼܬܘܼܬܗ ܕܫܪܪܐ ܪܫܼܡܢܢ ܗܪܟܐ: ܡܕܡ ܕܡܩܒܠ ܥܠ ܟܿܠܗܝܢ ܬܘܕ̈ܝܬܐ. ܡܐܠܠܘܢ ܕܝܢ ܥܠ ܦܪ̈ܘܼܫܐ܆ ܚܟ̈ܝܼܡܝ ܒܝܼܕܥܬܐ ܕܫܪܪܐ܆ ܘܠܘ ܗܕ̈ܝܘܼܛܐ ܚܟ̈ܝܼܡܝ ܒܥܝ̈ܢܝ ܢܦܫܗܘܢ ܘܡܩܛܪ̈ܓܢܐ ܕܠܐ ܒܘܼܝܢ܀ ܘܒܗܿܠܝܢ ܫܠܡ ܩܦܠܐܘܢ ܕܫܒܥܐ ܒܝܕ ܐܠܗܐ ܕܚܝܠ ܘܥܕܪ: ܠܗ ܝܿܐܐ ܫܘ̄ܒ ܘܐܝܼܩܪܐ ܘܣܓܕܬܐ ܒܟܿܠܗܘܿܢ ܥܠ̈ܡܝ ܥܠ̈ܡܐ ܐܡܝܢ܀

ܫܠܡ ܡܐܡܪܐ ܕܚܡܫܐ ܒܝܕ ܐܠܗܐ ܕܚܝܠ ܘܥܕܪ܆ ܒܗ ܡܠܠ ܫܒܝܼܚܐܝܼܬ ܘܦܬܝܐܝܬ ܥܠ ܒܪܝܼܬܐ ܕܢܘܼܗܪܐ ܘܡܬܝܼܚܘܼܬ ܫܡܿܝܐ܆ ܘܥܠ ܡܝ̈ܐ ܕܠܥܠ ܡܼܢ ܫܡ̈ܝܐ܆ ܘܥܠ ܪ̈ܩܝܼܥܐ ܕܫܡܿܝܐ܆ ܘܐܣܟܡܗܿ ܕܡܘܙܠܬܐ܆ ܘܥܠ ܟܘܟ̈ܒܐ ܘܟܝܿܢܗܘܢ ܘܕܘܼܒܪܗܘܢ ܘܡܪܕܝܼܬܗܘܢ܆ ܘܥܠ ܚܫܼܟܐ ܕܫܡܼܫܐ ܘܣܗܪܐ܆ ܘܥܠ ܟܿܠܗ ܢ݀ܡܘܿܣܐ ܘܟܪܘܼܟܝܐ ܕܡܘܙܠܬܐ ܘܕܟܘܟ̈ܒܐ܀܀܀



ܬܘܼܒ ܡܐܡܪܐ ܕܫܬܐ ܥܠ ܗܿܠܝܢ ܕܬܚܝܼܬ ܡܘܙܠܬܐ܆ ܕܐܝܟܢ ܐܝܼܬܘܗܝ ܐܬܝܼܪ ܢܘܼܪܢܐ ܕܬܚܝܬ ܪܩܝܥܐ ܕܣܗܪܐ܆ ܘܥܠ ܐܐܪ ܗܿܢܐ ܘܫܘܼܚܠ̈ܦܘܗܝ܆ ܘܥܠ ܙܒܢ ܕܫܢ̱ܬܐ܆ ܘܥܠ ܛܐ̈ܠܐ ܘܪ̈ܣܝܼܣܐ܆ ܘܥܠ ܟ݀ܠܗܝܢ ܕܓܿܕܫ̈ܢ ܒܐܐܪ ܗܿܢܐ ܕܚܕܝܼܪ ܠܢ܆ ܕܐܝܼܬ ܒܗ ܩܦ̈ܠܐܐ ܫܒܥܐ ܩܦܠܐܘܢ ܩܕܡ̄ ܥܡ ܥܡ ܐܠܗܐ ܕܡܚܟܡ܆ ܥܠܗܿܝ ܕܡܘܿܢ ܐܝܼܬ ܠܬܚܼܬ ܡܼܢ ܡܘܙܠܬܐ ܟܿܠܗܿ ܘܕܘܼܟܝ̈ܬܐ ܕܟܘܟ̈ܒܐ܆ ܘܕܐܝܟܢ ܐܝܼܬܘܝܗ ܐܬܝܼܪ ܢܘܼܪܢܐ ܘܡܛ݀ܠܡܘܿܢ܆ ܫܒܝܼܚܐ ܡܕܒܪܢܘܼܬܟ ܐܠܗܢ ܛܒܿܐ ܘܒܪܘܝܐ ܚܟܝܼܡܐ ܘܡܦܪܢܣܢܐ ܥܬܝܼܪܐ. ܘܬܡܝܼܗܝܢ ܥܒܿܕܝ̈ܟ ܘܠܐ ܡܬܕܪ̈ܟܢ ܒܪ̈ܝܬܟ. ܘܗܿܘ ܕܡܡܪܚ ܘܗ݀ܡܣ ܡܼܢ ܫܦܝܼܥܘܼܬ ܚܘܼܒܐ ܠܡܡܠܠܘ ܥܠ ܬܕܡܪ̈ܬܟ ܫܒܝܼܚ̈ܬܐ ܕܒܪܘܼܝܘܼܬܟ ܕܡܿܐ ܠܐ̱ܢܫ ܕܥܠ ܠܬܗܘܼܡܐ ܥܡܝܼܩܐ ܕܝܡܐ ܪܒܐ ܘܐܬܼܚܦܝܼ ܒܝܢܬ݀ ܓܠ̈ܠܐ. ܘܐܬܼܛܒܥ ܒܝܢܬ݀ ܡܚܫ̈ܘܼܠܐ. ܘܐܢ ܚܝܠܟ ܠܐ ܡܡܕܪܟ ܠܗ܆ ܘܥܘܼܕܪܢܟ ܠܐ ܠܘܿܐ ܠܗ܆ ܛܝܒܘܼܬܟ ܠܐ ܡܗܕܝܐ ܘܡܚܟܡ ܠܗ. ܘܝܡܝܼܢܟ ܠܐ ܕ݀ܠܝܐ ܘܡܣܩܐ ܠܗ܆ ܥ݀ܡܕ ܘܡܼܬܛܒܥ ܒܬܚܘܼܡܐ ܕܝܡܐ ܥܡܝܼܩܐ. ܘܬܡܿܢ ܡܬܢܘܓ ܘܡܬܼܡܚܫܠ ܕܠܐ ܫܘܼܠܡ܀ ܠܐ ܡܬܕܪ̈ܟܢ ܬܡܝܼܗ̈ܬܗ ܕܡܪܢ ܘܒܪܘܝܢ ܚܟܝܼܡ ܒܟܿܠ. ܘܐܝܟ ܕܣܿܓܝܼ ܐܡܼܪܢܢ ܐܼܠܘܼ ܚܝܐ ܗܘܼܐ ܐܢ ܐܿܠܦ ܫܢ̈ܝܢ ܒܕܪܫܐ ܘܝܘܠܦܢܐ ܕܥܠ ܗܿܠܝܢ܆ ܒܼܨܪܐ ܙܥܘܼܪ̈ܐ ܠܡܚܣܢ ܡܫܼܟܚ ܗܘܼܐ ܕܢܕܪܟ ܡܼܢ ܝܼܕܥܬܐ ܫܪܝܼܪܬܐ ܕܥܠ ܟܿܠܗܝܢ ܕܐܝܼܬܝܗܝܢ ܐܟܡܐ ܕܐܝܼܬܝܗܝܢ ܘܐܬܬܩܢ̈ܝܢ ܡܼܢ ܐܘܼܡܢܐ ܚܟܝܼ̱ܐ ܕܒܪ̈ܝܬܐ.ܐܠܐ ܐܢ ܢܗܘܼܐ ܐ̱ܢܫ ܦܪܘܫܐ ܘܡܟܝܼܟܐ ܡܗܝܡܢܐ ܘܫܦܝܼܪ ܕܘܒܪ̈ܐ ܬܩ̈ܢܐ [ܕܡܝܬܪܘܬܐ]. ܡܬܚܟܡ ܡܼܢ ܛܝܒܘܼܬܐ ܫܡܿܝܢܝܬܐ܆ ܘܡܼܬܢܗܪ ܗܘܢܗ ܡܛ݀ܠ ܕܟܝܘܼܬ ܠܒܗ ܘܫܦܝܘܼܬܐ ܚܘܼܫܒ̈ܘܗܝ ܘܡܪܝܼܩܘܼܬ ܬܪܥܝܼܬܗ ܡܼܢ ܟܿܠܗܘܿܢ ܚ̈ܫܐ ܫܟܝܼܪ̈ܐ ܘܗܘܼܠܢܝܘܼܬܐ



Page 226



ܘܡܪ̈ܢܝܬܐ ܣܪ̈ܝܩܬܐ ܕܥܿܠܡܐ ܗܿܢܐ. ܗܿܘ ܡܿܢ ܕܕܐܝܟ ܗܿܟܢܐ ܗܿܘ܆ ܫܪܝܼܪܐܝܼܬ ܡܼܢ ܐܠܗ ܡܼܬܚܟܡ ܒܝܼܕܥܬܐ ܕܫܪܪܐ. ܘܟܕ ܡܪܓܫ ܒܗܕܐ ܫܿܐܛ ܠܟܿܠܗܝܢ ܗܘܼܠ̈ܢܝܬܐ. ܘܐܝܟ ܙܒܠܐ ܡܬܚܫܒ ܠܗ ܟܿܠܗ ܥܘܼܬܪܗ ܕܥ݀ܠܡܐ ܥܒܘܪܐ. ܘܒܠܚܘܼܕ ܒܥܐ ܗܿܠܝܢ ܕܥܬܝܕ̈ܢ ܘܫܪܝܪ̈ܢ ܘܡܩܘ̈ܝܢ ܒܚܝ̈ܐ ܕܠܥܿܠܡ. ܕܠܗܘܢ ܢܫܬܼܘܐ ܟܿܠܢ ܒܛܝܒܘܼܬܗ ܕܡܪܢ ܐܡܝܢ܀ ܕܗܠܝܢ ܢܐܨܦ ܐܚ̈ܝ ܘܗܿܠܝܢ ܢܩܢܐ. ܗ̄ ܕܘܼܒܪ̈ܐ ܬܩ̈ܢܐ ܘܫܦܝܼܪ̈ܐ ܕܡܝܬܪܘܬܐ. ܕܡܩܪܒܝܢ ܠܢ ܠܝܼܕܥܬܐ ܕܫܪܪܐ. ܘܡܚܝܕܝܢ ܠܢ ܒܡܪܢ. ܗܿܘ ܛܒܿܐ ܘܚܟܝܼܡܐ ܘܥܬܝܼܪ ܒܟܿܠ. ܕܐܝܟܢ ܒܪܼܐ ܘܐܬܩܢ ܗܿܠܝܢ ܟܿܠܗܘܿܢ ܬܘܼܩ̈ܢܐ ܫܒܝܼܚ̈ܐ ܡܛ݀ܠܬܢ ܕܝܼܠܢ ܒܢܝ̈ܢܫܐ ܒܠܚܘܼܕ. ܘܡܼܬܚ ܠܢ ܠܗܕܐ ܝ݀ܪܝܼܥܬܐ ܫܒܝܼܚܬܐ ܘܩܘܼܒܬܐ ܪܡܬܐ. ܘܢܩܼܫ ܠܢ ܠܗܢܐ ܓܢܘܼܢܐ ܡܫܒܚܐ. ܘܣܼܕܪ ܘܣܼܡ ܒܗ ܗܿܠܝܢ ܟܿܠܗܝܢ ܛܒ̈ܬܐ ܘܢܝܚ̈ܬܐ ܕܠܐ ܡܣܬܿܝܟ̈ܢ. ܘܚܒܼܫ ܡܕܡ ܠܓܘ ܡܼܢ ܡܕܡ. ܘܐܣܼܪ ܐܢܘܢ ܒܚܕ̈ܕܐ. ܘܠܚܡ ܘܛܟܣ ܒܐܘܼܡܢܘܼܬܐ ܪܒܬܐ ܘܚܟܝܼܡܬ݀ ܒܟܿܠ. ܘܗܿܠܝܢ ܟܿܠܗܘܿܢ ܦܘܼܪ̈ܫܢܐ ܠܐ ܡܣܬܝܼܟ̈ܢܐ ܘܠܐ ܡܬܕܪ̈ܟܢܐ܆ ܒܚܕ ܪܡܼܙܐ ܘܪܦܦܐ ܐܬܼܬܩܢ ܘܐܫܬܡܠܝܼ ܟܿܠܡܕܡ. ܥܒܼܕ ܬܛܠܝܼܠܗܿ ܕܩܘܼܒܬܐ ܗܕܐ ܫܒܝܼܚܬܐ܆ ܡܼܢ ܡܝ̈ܐ ܪ̈ܦܝܐ ܘܪ̈ܛܝܼܒܐ ܘܐܫܝܼܕ̈ܐ. ܘܐܩܝܼܡ ܡܕܝܪ̈ܝܗܿ ܬܘܼܒ ܡܼܢ ܡܝ̈ܐ ܘܪܘܼܚܐ. ܘܨܒܬܗܿ ܒܩܢܕܝܼ̈ܠܐ ܣܿܓܝ̈ܐܐ. ܘܬܼܒܠܐ ܒܗܿ ܢܗܝܼܪ̈ܐ ܫܒܝܼܚ̈ܐ ܠܡܢܗܪܘܢ ܠܢ ܒܐܝܼܡܡܐ ܘܒܠܠܝܐ. ܘܣܼܡ ܐܢܘܢ ܠܡܼܦܪܫ ܠܢ ܙܒ̈ܢܐ ܘܥܕ̈ܢܐ. ܘܟܼܕܢ ܐܢܘܿܢ ܒܓܝܓܠܐ ܡܬܟܪܟܢܝܼـܐ ܕܡܘܙܠܬܐ ܚܪܝܼܦܐܝܼܬ ܘܣܿܓܝܼ ܪܗܝܼܒܐܝܼܬ܆ ܕܠܐ ܢܘܚܐ ܘܠܕܐ ܫܠܼܝܐ. ܘܡܢܗ ܕܗܿܢܐ ܟܪܘܼܟܝܐ. ܚܪܝܼܦܐ ܐܫܼܬܠܗܒܬ݀ ܚܡܝܼܡܘܼܬܐ ܕܐܣܛܘܼܟܣܐ ܕܢܘܼܪܐ. ܘܐܬܕܚܝܼ ܟܿܠܗ ܚܝܠܐ ܕܗܕܐ ܚܡܝܼܡܘܼܬܐ ܢܘܼܪܢܝܿܬܐ ܠܓܘ ܡܼܢ ܟܿܠܗ ܟܪܘܼܟܝܐ ܕܓܝܓܠܐ ܗܕܐ ܕܠܥܠ ܡܢܢ. ܘܡܼܢ ܠܓܘ ܐܘܟܝܼܬ ܡܼܢ ܠܬܚܼܬ ܕܚܝܗܝ ܐܐܪ ܗܿܢܐ ܕܚܕܝܼܪ ܠܢ. ܘܦܓܕܗ ܕܠܐ ܬܘܼܒ ܢܥܘܿܠ ܠܓܘ ܘܢܡܼܛܐ ܠܩܪܝܼܒܘܼܬܢ ܘܢܣܝܛ ܠܢ. ܘܗ̣ܿܢܐ ܐܙܕܪܒ ܡܼܢ ܬܪ̈ܝܗܘܢ ܓܒ̈ܐ. ܐܝܟ ܨܒܝܢ ܒܪܘܼܝܐ ܚܟܝܼܡ ܒܟܿܠ. ܡܼܢ ܠܥܼܠ ܡܿܢ ܡܼܢ ܚܝܠܐ ܪܒܐ ܕܟܪܘܼܟܝܐ ܚܪܝܼܦܐ ܕܡܘܙܠܬܐ. ܘܡܼܢ ܠܬܼܚܬ ܬܘܼܒ ܡܼܢ ܚܝܠܐ ܕܡܫܒܐ ܩܫܝܐ ܕܐܐܪ. ܘܗ̣ܿܢܐ ܐܬܦܓܕ ܘܐܙܕܪܒ ܘܐܙܕܓܪ. ܘܩܼܡ ܒܡܼܨܥܬܐ. ܘܢܣܼܒ ܐܬܪܐ ܡܼܢ ܬܚܘܼܡܐ ܕܪܩܝܼܥܐ ܐܘܟܝܼܬ ܚܘܼܕܪܐ ܗܿܘ ܕܒܗ ܪܕܝܐ ܣܗܪܐ. ܥܕܡܐ ܠܬܚܘܼܡܐ ܕܐܐܪ ܗܿܢܐ ܕܡܿܛܐ ܠܘܬܢ ܘܚܕܝܪ ܠܢ. ܘܐܫܼܬܿܡܗ ܐܬܪܐ ܕܢܘܼܪܐ ܐܘܟܝܼܬ ܐܬܝܼܪ ܢܘܪܢܐ. ܗܿܘ ܕܠܐ ܡܼܨܝܐ ܠܚܝܘܼܬܐ ܒܣܪܢ݀ܝܬܐ ܠܡܥܼܒܪ ܒܗ ܣܟ. ܪܡ ܕܝܢ ܡܼܢܢ ܦܪ̈ܣܚܐ ܝܼܕ̈ܝܼܥ ܒܡܢܝܿܢܐ ܘܡܫܘܼܚܬܐ. ܕܐܬܼܡܨܝܼܢܢ ܠܡܡܼܫܚ ܪ̈ܘܡܐ ܗܿܠܝܢ ܡܼܢ ܐܘܼܡܢܘܼܬܐ ܕܓܐܘܡܛܪܝܐ. ܗ̣ܿܢܐ ܐܬܛܟܣ ܡܕܝܪܐ ܩܕܡܝܐ ܕܠܥܠ ܡܢܢ ܡܼܢ ܢܘܪܐ ܡܫܠܗܒܬܐ. ܘܐܬܩܪܝܼ ܐܬܝܪ ܢܘܼܪܢܐ. ܘܠܥܠ ܡܢܗ ܚܘܕܪܐ ܕܣܗܪܐ. ܘܗܟܢܐ ܚܕ ܠܥܠ ܡܼܢ ܚܕ ܥܕܡܐ ܠܗܿܘ ܥܠܝܐ ܕܐܝܼܬܘ̄ ܝܡܐ ܠܐ ܡܬܕܪܟܢܐ ܘܛܠܠ ܒܡܝ̈ܐ ܘܒܢܘܪܐ ܡܕܝܪ̈ܘ̄ ܣܓܝܼܕ ܘܡܫܒܚ ܫܡܗ ܒܪܘܝܐ. ܟܡܐ ܬܡܝܼܗܐ ܒܪܘܝܘܼܬܗ܀ ܘܒܗܿܠܝܢ ܫܠܡ ܩܦܠܐܘܢ ܩܕܡܝܐ ܒܝܕ ܐܠܗܐ ܕܚܝܠ ܘܥܕܪ܀



Page 227



ܩܦܠܐܘܢ ܕܬܪܝܢ ܕܡܐܡܪܐ ܕܘ̄ ܥܡ ܐܠܗ ܕܡܚܟܡ. ܥܠ ܗܿܝ ܕܡܢܐ ܐܝܬ ܠܬܚܬ ܡܢ ܐܬܝܪ. ܘܐܟܢ ܐܝܬܘ̄ ܐܐܪ ܗܢܐ. ܘܡܿܢܐ ܐܢܘܢ ܙܝܼܩ̈ܐ ܐܘܟܝܼܬ ܟܫ̈ܛܐ ܢܘܼܪ̈ܢܝܐ. ܕܡܬܚܙܝܢ ܒܠܝ̈ܠܘܬܐ ܒܐܐܪ܆ ܐܦܢ ܡܿܨܐܼ ܟܿܠ ܐܝܼܬܘܗܝ ܐܠܗܐ ܘܠܥܠ ܡܼܢ ܛܟܣܐ ܕܟܝܿܢܐ ܘܡܿܨܐܼ ܡܫܚܠܦ ܟܝ̈ܢܐ ܘܢܛܪ ܠܗܘܢ ܕܠܐ ܚܒܠ ܘܕܠܐ ܒܘܠܒܠ܆ ܐܠܐ ܘܠܐ ܣܟ ܐܬܚܫܚ ܒܗܿܠܝܢ ܒܡܠܬܐ ܕܓܘܐ. ܐܠܐ ܠܟܠܡܕܡ ܒܛܟܣܐ ܐܩܝܼܡ ܘܬܚܡ ܘܒܗܿ ܒܗܕܐ ܡܠܚܡܘܬܐ ܘܫܦܝܪܘܬ ܡܛܟܣܘܼܬܐ ܩܿܐܡ ܥ݀ܠܡܐ ܘܢܛܝܪ ܘܡܬܝܒܠ ܘܡܬܟܪܟܝܢ ܙܒ̈ܢܐ ܘܥܕ̈ܢܐ. ܘܠܐܣܛܘܼܟ̈ܣܐ ܗܿܠܝܢ ܐܒܗ̈ܝ ܬܐܒܝܠ. ܕܡܢܗܘܢ ܟܠ ܐܬܩܝܡ ܐܝܟ ܐܪ̈ܒܥ ܙܘܝ̈ܬܐ [ܕܒܝܬܐ]. ܘܐܝܟ ܐܪ̈ܒܥܐ ܐܣܛܘܼܟ̈ܣܐ ܫܠ̈ܝܛܐ ܘܡܕܒܪ̈ܢܐ. ܘܐܝܟ ܐܪ̈ܒܥܐ ܛܘܼܢ̈ܒܐ ܠܒܝܼܟ̈ܝ ܠܝܪܝܥܬܐ. ܐܩܝܼܡ ܐܢܘܢ ܟܿܠܚܕ ܒܬܚܘܡܗ ܘܒܕܘܟܬܐ ܕܡܛܬܼܗ ܡܼܢ ܟܝܿܢܗ ܐܝܟ ܕܠܚܡ ܠܗ. ܘܗܟܢܐ ܠܒܝܼܟܝܢ ܠܒܪܝܬܐ ܕܠܐ ܬܡܘܛܝ ܠܚܕ ܡܼܢ ܓܒ̈ܝܢ ܘܬܬܼܚܒܠܝ܀ ܢܘܼܪܐ ܡܿܢ ܡܛ݀ܠ ܕܐܝܬܝܗܿ ܚܪܝܼܦܬܐ ܘܩܠܝܼܠܬܐ ܘܐܡܝܼܢܐܝܼܬ ܠܥܠ ܓܿܕܝܐ ܘܣܿܠܩܐ. ܐܬܼܛܟܣܬ݀ ܥܠܝܬܐ ܘܐܬܬܚܡ ܠܗܿ ܐܬܪܐ ܡܥܠܝܐ ܗܿܢܐ ܕܐܫܼܬܿܡܗ ܐܬܝܼܪ ܢܘܼܪܢܐ܀ ܐܐܪ ܬܘܼܒ ܕܐܦ ܗܼܘ ܩܠܝܼܠ ܘܡܬܬܙܝܼܥ ܠܟܐ ܘܠܟܐ. ܕܚܝܗܝ ܠܟܝܿܢܐ ܕܢܘܼܪܐ ܠܥܠ. ܘܫܒܼܩ ܠܐܣܛܘܼܟ̈ܣܐ ܝܩܝܼܪ̈ܐ ܠܬܚܼܬ܆ ܐܚܕ ܗܼܘ ܐܬܪܐ ܕܒܡܨܥܬܐ. ܘܐܬܬܚܡ ܒܟܿܠܗ ܗܿܢܐ ܥܘܼܒܐ ܕܚܕܪ̈ܝܢ. ܘܗܿܢܐ ܚܿܕܪ ܠܐܪܥܐ ܘܡܝ̈ܐ ܐܝܟ ܚܘܪܐ ܕܒܝܼܥܬܐ ܠܡܘܼܩܪܐ ܐܝܟ ܕܐܡܼܪܢܢ ܡܼܢ ܠܥܠ ܒܡܐܡܪܐ ܕܩܕܡ ܗܢ ܒܩܦܠܐܘܢ ܕܬܪܝܢ. ܘܗܟܐ ܐܚܼܕ ܐܐܪ ܐܬܪܐ ܕܠܬܼܚܬ ܡܼܢ ܢܘܼܐ. ܘܡܼܬܕܚܐ ܠܟܼܐ ܘܠܟܼܐ. ܡܼܢ ܚܝܠܐ ܡܕܡ ܐ̱ܚܪܢܐ. ܘܟܝܿܢܐ ܝܬܝܼܪ ܥܒܝܐ ܘܩܫܝܐ ܘܕܚܼܐ ܠܗ ܠܟܐ ܘܠܗܠ. ܐܟܙܢ ܕܢ݀ܣܒ ܐ̱ܢܫ ܕܦܐ ܡܕܡ ܘܢܕܚܝܼܘܗܝ ܠܐܐܪ ܘܗܿܘܐ ܪܘܼܚܐ ܘܡܫܒܐ. ܗܟܢܐ ܐܡܼܬܝ ܕܣ݀ܠܩܝܢ ܠ̈ܗܓܐ ܡܼܢ ܐܪܥܐ ܕܚܿܝܢ ܠܗ ܠܐܐܪ ܘܐܚܿܕܝܢ ܕܘܼܟܬܗ. ܘܐܐܪ ܗܿܘ ܟܕ ܡܼܙܕܪܒ ܘܡܬܕܚܐ܆ ܗܿܘܐ ܡܫܒܐ ܕܪܘܼܚܐ ܠܦܘܬ ܣܿܓܝܼܐܘܼܬܐ ܘܒܨܝܪܘܬܐ ܕܠ̈ܗܓܐ ܐܢ ܣܿܓܝܼ̈ܐܢ ܠ̈ܗܓܐ ܘܥܒܝܢ ܡܼܢ ܣܿܓܝܼܐܘܼܬ ܚܝܠܐ ܕܢܿܦܩ ܡܼܢ ܐܪܥܐ. ܕܚܿܝܢ ܠܟܿܠܗ ܐܐܪ ܕܒܐܬܪܐ ܗܿܘ ܕܣܿܠܩܝܢ ܒܗ. ܘܡܬܕܚܐ ܗܼܘ ܐܐܪ ܠܦܢܝܼܬܐ ܕܕܚܠܝܢ ܠܗ ܠ̈ܗܓܐ. ܘܗܿܘܐ ܡܫܒܐ ܩܫܝܐ ܘܥܠ̈ܥܠܐ ܬܩܝܼܦ̈ܐ. ܘܗܿܟܢ ܕܚ̈ܝܢ ܥܡܗܝܢ ܠܐܐܪ ܕܩܕܡܝܗܝܢ ܘܐܙܠ̈ܢ ܘܡܬܼܬܣ̈ܦܢ ܘܗܘ̈ܝܢ ܪ̈ܘܼܚܐ ܬܩܝܼܦ̈ܬܐ. ܘܐܢ ܥ݀ܒܪ̈ܢ ܥܠ ܛܘܪ̈ܐ ܪ̈ܡܐ ܘܐܬܪ̈ܘܬܐ ܓܪ̈ܒܝܝܐ ܡܝܬܝܢ ܡܫܒ̈ܐ ܩܪܝܼܪ̈ܐ. ܘܐܢ ܐܝܼܬܘܗܝ ܐܬܐܪ ܕܥ݀ܒܪ̈ܢ ܥܠܘܗܝ ܦܩܥ̈ܬܐ ܢܝܼܚ̈ܬܐ ܘܡܕܒܪ̈ܐ ܬܚ̈ܬܝܐ ܘܐܬܪ̈ܘܬܐ ܬܝܡ̈ܢܝܐ܆ ܐܬ݀ܝܢ ܡܫ̈ܒܐ ܚܡܝܼܡ̈ܐ ܘܢܘܪ̈ܢܐ. ܘܐܢ ܡܼܢ ܡܕܢܚܐ ܢܫ̈ܒܢ ܥܒܕ̈ܢ ܪܛܝܼܒܘܼܬܐ. ܘܐܢ ܡܼܢ ܡܥܪܒܐ܆ ܗܟܘܬ݀ ܠܦܘܼܬ ܣܝܡܗ ܕܐܬܪܐ ܘܐܬܪ̈ܘܬܐ ܕܠܗܠ ܡܼܢܗ. ܡܢܼܗܘܢ ܕܐܬܪ̈ܘܬܐ ܗܿܠܝܢ ܕܠܗܠ ܡܼܢܗ ܡܝܬܝܢ ܡܫ̈ܒܐ ܚܝܠܐ ܐܝܟ ܡܘܙܓܗ ܕܐܬܪܐ. ܘܡܼܬܚܠܛ ܚܝܠܐ ܗܿܘ ܒܐܐܪ ܘܣܿܝܩܝܢ ܠܗ



Page 228



ܒܢܝ̈ܢܫܐ ܘܚܝ̈ܘܬܐ ܘܡܥܒܕ ܒܗܘܢ ܐܝܟ ܟܝܿܢܗ. ܐܘܿ ܚܘܼܠܡܢܐ ܘܩܘܼܝܡ ܚܝ̈ܐ. ܐܘܿ ܟܘܼܪܗܢܐ ܘܚܘܼܒܿܠܐ. ܘܐܦ ܡܘܬܐ ܘܐܒܕܢܐ ܠܦܘܼܬ ܡܘܙܓܐ ܕܦܓܪ̈ ܘܕܐܬܪܐ ܕܥ݀ܡܪܝܢ ܒܗ. [ܘܙܒܢ ܕܩܿܝܡܝܢ ܒܗ.] ܘܠܦܘܼܬ ܡܫܘܼܚܬܐ ܘܥܝܿܕܐ ܘܕܘܼܒܪܐ ܘܐܘܼܡܢܘܼܬܐ ܕܟܿܠܚܕ ܚܕ ܡܢܼܗܘܢ. ܘܐܢ ܐ݀ܬܝܢ ܡܫܒ̈ܐ ܗܿܢܘܢ ܕܐܐܪ ܕܐܬܕܚܝܼ ܡܼܢ ܠܗ̈ܓܐ. ܡܼܢ ܐܬܪ̈ܘܬܐ ܡܡ̈ܙܓܐ ܘܛܘܼܪ̈ܐ ܢܩܕ̈ܐ ܘܡܼܢ ܐܝܟܐ ܕܠܝܬ ܩܒ̈ܝܬܐ ܕܡܝ̈ܐ ܘܓܡ̈ܐ ܘܫܚܼ̈ܠܐ. [ܐܠܐ] ܐܬܪܐ ܢܩܕܐ ܘܫܦܝܐ ܡܥܒܕ ܚܘܼܠܡܢܐ ܒܦܓܪ̈ܐ ܘܚܝܠܬܢܘܼܬܐ ܘܡܫܪܪܘܼܬܐ. ܘܡܫܡܢ ܦܐܪ̈ܐ ܘܡܪ̈ܒܐ ܥܠ̈ܠܬܐ ܘܡܥܕܪ ܠܣܓܝ̈ܐܬܐ. ܘܐܢ ܕܝܢ ܘܐܬܼܘ ܡܫ̈ܒܐ ܗܿܠܝܢ ܡܼܢ ܦܩܼܥ̈ܬܐ ܡܠ̈ܝܬ݀ ܐܓܡ̈ܐ ܘܪ̈ܨܝܿܢܐ ܘܝܡܡ̈ܬܐ. ܘܡܼܢ ܐܝܟܐ ܕܐܝܼܬ ܥܒ̈ܐ ܥܒܝܼ̈ܛܐ ܘܥܘܼܒܛܐ ܕܐܝܼܠ̈ܢܐ. ܘܐܪܒܢܐ ܩܢܝܐ ܩܛܝܼܢܐ ܘܙܠܐ. ܘܥܣܼܒ̈ܐ ܣܿܓܝ̈ܐܐ ܘܡܪ̈ܓܐ ܣܒܝܼܣ̈ܐ. ܟܿܠܗ ܐܐܪ ܕܐܬܿܐ ܡܼܢ ܦܢܝ̈ܬܐ ܕܐܝܟ ܗܿܠܝܢ܆ ܒܝܼܫܐ ܗܿܘ ܣܿܓܝ ܘܡܟܪܗܢܐ ܘܡܣܓܦܢܐ. ܘܡܢܟܿܠܦܪܘܿܣ ܐܬܪ̈ܘܬܐ ܣܿܓܝܼ̈ܐܝܝ ܡܝ̈ܐ ܘܥܒ̈ܐ ܘܡܪ̈ܓܐ ܘܫܿܩܘ̈ܬܐ ܣܿܓܝܼ̈ܐܐ ܘܩܒ̈ܝܬܐ ܕܡܝ̈ܐ ܘܝܡܡ̈ܬܐ܆ [ܐܐܪ] ܒܝܼܫܐ ܗܿܘܐ ܒܗܝܢ ܡܼܢ ܪܘܼܚܐ ܕܦܿܐܚ ܡܼܢ ܡܣܝܘܼܬܐ ܕܥܣܼ̈ܒܐ ܥܒ̈ܝܼܛܐ ܕܡܪ̈ܓܐ ܘܐܪܒܢܐ ܘܕܐܝܟ ܗܿܠܝܢ. ܘܐܢ ܡܼܨܝܐ ܠܡܪ̈ܝ ܐܬܪ̈ܘܬܐ ܗܿܠܝܢ ܕܢܕܟܘܢ ܐܢܘܿܢ ܡܼܢ ܕܐܝܟ ܗܿܠܝܢ܆ ܘܢܥܼܩܪܘܢ ܘܢܥܼܛܘܢ ܠܟܿܠܗ ܥܘܼܒܛ ܕܥܣܼܒܐ ܘܐܪܒܢܐ ܘܥܒ̈ܐ ܥܒܝܼ̈ܛܐ ܕܥܠ ܡܝ̈ܐ. ܘܠܥܣܼܒܐ ܗܿܘ ܡܣܝܐ ܕܒܓܘ ܡܝ̈ܐ. ܘܥܠ ܣܦܪ̈ܝ ܝܡܡ̈ܬܐ ܘܢܗܪ̈ܘܬܐ ܘܪ̈ܨܝܢܐ ܘܫܚܼ̈ܠܐ܆ ܣܿܓܝܼ ܡܼܬܥܕܪܝܢ ܡܼܢ ܗܿܟܢ. ܘܡܬܬܪܝܼܡ ܡܢܼܗܝܢ ܐܐܪ ܒܝܼܫܐ ܘܟܘܼܪܗܢܐ. ܡܕܝܢ ܟ݀ܠܗܝܢ ܪ̈ܘܼܚܐ ܘܡܫܒ̈ܐ ܥܙܝ̈ܙܐ܆ ܗܘܼ ܐܐܪ ܐܝܼܬܘܗܝ ܕܡܼܬܐܠܨ ܘܡܼܬܕܚܐ ܡܼܢ ܠܗ̈ܓܐ. ܘܡܙܕܥܦ ܠܟܿܠ ܟܪ ܕܕܝܚܢ ܠܗ ܠܗ̈ܓܐ. ܘܗܼܢܘܢ ܠܗ̈ܓܐ܆ ܣܿܠܩܝܢ ܠܥܠ ܣܿܓܝܼ ܘܡܬܼܡܛܝܢ ܥܕܡܐ ܠܐܬܝܼܪ ܢܘܼܪܢܐ. ܘܗܝܕܝܢ ܗܿܦܟܝܢ. ܘܡܼܢܗܘܢ ܕܠܗ̈ܓܐ ܗܿܠܝܢ ܕܣܿܠܩܝܢ ܡܼܢ ܐܪܥܼܐ܆ ܗܿܘܝܢ ܣܘܼܥܪ̈ܢܐ ܣܿܓܝ̈ܐܐ܆ ܠܦܘܬ ܡܘܙܓܗܘܢ ܘܐܪ̈ܥܬܐ ܕܣܠܩܘ ܡܼܢܗܝܢ ܘܡܼܢ ܐܐܪ ܘܡܢ ܢܘܼܪܐ ܕܐܬܝܼܪ܆ ܡܼܨܛܠܠܝܢ ܘܩܿܢܝܢ ܚܝܠܐ ܘܡܥܒܕ̈ܢܘܬܐ ܣܿܓܝܼ̈ܐܬܐ.. ܩܕܡܐܝܬ ܡܿܢ ܗܿܘܐ ܡܼܢܗܘܢ ܕܠܗ̈ܓܐ ܕܡܼܢ ܐܪܥܐ ܣܿܠܩܝܢ ܫܒܥܐ ܙܢܝ̈ܐ ܕܛܐ̈ܠܐ. ܚܕ ܡܼܛܪܐ ܘܪ̈ܣܝܼܣܐ ܘܛܐ̈ܠܐ ܡܝܢ̈ܝܐ܀ ܘܕܬܪܝܢ ܗܿܘ ܕܡܬܼܩܪܐ ܙܝܘܓ. ܕܐܦ ܗܿܢܐ ܛܐܠܐ ܐܝܼܬܘܗܝ ܡܼܢ ܠܗ̈ܓܐ ܡܝܢ̈ܝܐ. ܘܣܿܠܩܝܢ ܝܟ ܕܥܬܝܕܝܢܢ ܕܢܚܘܐ ܡܼܢ ܠܬܚܼܬ ܥܠ ܗܿܢܐ ܢܗܝܼܪܐܝܼܬ܀ ܘܛܐܠܐ ܕܬܠܬܐ ܐܝܼܬܘܗܝ ܡܢܢܐ ܗܿ ܕܡܬܼܩܪܐ ܥܪܥܘܼܪܐ܀ ܘܕܐܪܒܥܐ ܗܿܘ ܕܡܼܬܩܪܐ ܛܪܢܓܝܠ܀ ܕܚܡܫܐ ܗܿܘ ܕܡܬܼܩܪܐ ܫܪܐܟܘܣܟ܀ ܘܕܫܬ ܕܒܫܐ܀ ܘܕܫܒܥܐ ܠܐܕܐܢܘܢ܆ ܐܘܟܝܼܬ ܠܐܕܝܢ܀ ܗܿܠܝܢ ܫܒܥܐ ܛܐ̈ܠܐ ܕܢܿܚܬܝܢ ܡܼܢ ܫܡܿܝܐ ܥܠ̈ܠܬ̄ ܡܼܢ ܠ̈ܗܓܐ ܐܝܼܬܝܗܿ ܕܣܿܠܩܝܢ ܘܡܬܼܟܢܫܝܢ ܒܐܐܪ. ܘܩ݀ܢܝܢ ܚܝܠܐ ܘܗܿܦܟܝܼܢ ܢ݀ܚܬܝܢ ܒܐܬܪ̈ܘܬܐ ܕܠܿܚܡܝܢ ܠܗܘܢ. ܘܡܩܘܝܢ ܥܠ ܫܘܼ̈ܥܐ. ܘܥܠ ܐܝܼܠ̈ܢܐ ܘܥܠ ܥܣܼܒ̈ܐ. ܘܐܝܠܝܢ ܕܡܦܣܝܢ ܒܗܠܝܢ ܡܟܢܫܝܢ ܠܗܘܢ ܒܐܘܡܢܘܼـܐ ܘܡܬܼܚܫܚܝܼܢ ܒܗܘܢ ܠܣܘܼܢܩ̈ܢܐ ܘܚܫܚ̈ܬܐ ܣܿܓܝ̈ܐܬܐ܀ ܐܦ ܗܼܘ ܥܦܪܐ ܕܐܪܥܐ ܡܣܩܝܢ ܥܡܗܘܢ ܠܗ̈ܓܐ ܥܕܡܐ ܠܥܠ ܘܗܿܝܕܝܢ ܡܼܬܚܠܛ



Page 229



ܥܡܗܘܢ ܘܢ݀ܚܬ ܒܙܒܢ ܥܡ ܬܠ̈ܓܐ ܘܡܼܛܪ̈ܐ ܘܡܫܼܬܚܠܦܝܼܢ ܠܕܡܘܼܬܗ ܕܥܦܪܐ ܗܿ، ܕܣܿܠܩ ܥܡ ܠ̈ܗܓܐ ܘܗܿܘܐ ܓܘܢܗܘܢ ܣܘܼܡ̈ܩܐ. ܐܘܿ ܚܪ̈ܘܥܐ. ܐܘܿ ܚܘܪ̈ܘܬܐ. ܘܒܙܒܢ ܬܘܼܒ ܡܬܼܚܠܛ ܥܦܪܐ ܗܿܘ ܥܡ ܡܢܢܐ ܘܐܕܫ̈ܐ ܐ̱ܚܪ̈ܢܐ ܕܢ݀ܚܬܝܢ ܐܝܟ ܛܐܠܐ ܡܼܢ ܚܝܠܐ ܕܠ̈ܗܓܐ܀ ܘܡܫܒ̈ܐ ܗܿܢܘܢ ܩܫ̈ܝܐ ܕܗ݀ܘܝܢ ܡܼܢ ܡܬܕܚܝܢܘܼܬܗ ܕܐܐܪ ܕܡܼܢ ܚܝܠܐ ܕܠ̈ܗܓܐ ܒܙ̈ܢܝܐ ܣܿܓܝ̈ܐܐ ܗܿܘܝܢ. ܡܼܢܗܘܢ ܡܿܢ ܡܼܢ ܩܪܝܼܒܘܼـܐ ܐܬ݀ܝܢ ܡܼܢ ܛܘܼܪ̈ܐ ܐܘܿ ܡܼܢ ܦܩ̈ܥܬܐ. ܘܗܿܢܘܢ ܕܡܼܢ ܛܘܼܪ̈ܐ ܐܬ݀ܝܢ ܚܝܠ̈ܬܢܝܢ ܘܩܪܝܪ̈ܝܢ ܡܼܢ ܟܝܿܢܐ ܕܛܘܼܪ̈ܐ. ܘܒܗܿܝ ܕܣܿܓܝܼ ܡܼܙܕܪܒܝܢ ܠ̈ܗܓܐ ܒܛܘܼܪ̈ܐ ܡܛ݀ܠ ܐܛܝܼܡܘܼܬܗܘܢ. ܘܢܿܦܩܝܢ ܣܿܓܝܼܐܝܼܬ ܒܨܪ̈ܝܐ ܕܫܘܼܥ̈ܐ ܒܗܿܝ ܕܡܬܼܟܢܫܝܢ ܘܣܿܓܝܢ ܘܢ݀ܦܩܝܢ ܒܕܘܼܟ̈ܝܬܐ ܕܫܠ̈ܒܐ ܐܘ ܕܢܚ̈ܠܐ ܘܨܪ̈ܝܐ. ܘܕܐܝܟ ܗܿܠܝܢ ܐܝܟܐ ܕܡܼܨܝܐ ܠܗܘܢ ܘܡܫܟܚܝܼܢ ܡܦܩ̈ܢܐ. ܘܗܿܘܝܢ ܥܒ̈ܝܐ ܣܿܓܝܼ ܘܚܝܠ̈ܬܢܐ. ܘܕܝܿܚܢ ܠܐܐܪ ܚܝܠܬܢܐܝܼܬ. ܘܥܠܗܿܝ ܗܿܘܝܢ ܡܫܒ̈ܐ ܩܫܝ̈ܐ ܘܥܙܝܼ̈ܙܐ ܗܿܢܘܢ ܕܐܬ݀ܝܢ ܡܼܢ ܛܘܼܪ̈ܐ. ܘܗܿܢܘܢ ܕܝܢ ܡܫܒ̈ܐ ܕܡܼܢ ܦܩ̈ܥܬܐ ܐ݀ܬܝܢ ܠܐ ܚܝܠܬܢܝܼܢ ܣܿܓܝܼ ܘܠܐ ܩܪܝܼܪܝܢ. ܡܛ݀ܠ ܕܠܗ̈ܓܐ ܐܡܝܼܢܐܝܼܬ ܣܿܩܝܢ ܡܼܢ ܐܪܥܐ ܪܟܝܼܟܬܐ ܘܠܐ ܡܬܟܠܝܢ܆ ܘܡܼܬܟܢܫܝܢ ܘܣܿܓܝܢ ܐܝܟ ܕܒܛܘܼܪ̈ܐ ܐܛܝܼܡ̈ܐ. ܥܠ ܗܿܝ ܠܐ ܚܝܠܬܢܝܼܢ ܘܠܐ ܩܪܝܼܪܝܢ ܣܿܓܝܼ ܐܝܟ ܗܿܠܝܢ ܕܡܼܢ ܛܘܼܪ̈ܐ ܐܬ݀ܝܢ. ܘܐܝܼـ ܬܘܼܒ ܡܫ̈ܒܐ ܐ̱ܚܪ̈ܢܐ ܗܿܢܘܢ ܚܝܠ̈ܬܢܐ ܕܐܬ݀ܝܢ ܡܼܢ ܪܘܼܚܩܐ ܣܿܓܝܼܐܐ ܡܼܢ ܟ݀ܠܗܝܢ ܦܢܝ̈ܬܐ ܕܒܪܝܼܬܐ. ܘܐܝܼܬܝܗܘܿܢ ܗܿܢܘܢ ܡܪ̈ܢܝܐ ܐܪܒܥܐ. ܗ̄ ܡܕܢܚܝܬܐ ܘܡܥܪܒܝܬܐ ܘܓܪܒܝܼܝܼܬܐ ܘܬܝܡܢ݀ܝܬܐ. ܘܬܘܼܒ ܐܝܼܬ ܒܝܢܬ ܗܿܠܝܢ ܡܫܒ̈ܐ ܐܚܪ̈ܢܐ ܡܼܢ ܓܘܼܢܘ̈ܬܐ. ܡܼܢ ܟܿܠ ܓܘܼܢܝܐ ܬܪܝܢ ܬܪܝܢ. ܐܝܟ ܕܢܗܘܼܘܢ ܟܿܠܗܘܿܢ ܬܪ̈ܥܣܪ. ܘܐܝܼܬ ܠܗܘܢ ܫܡ̈ܗܐ ܚܟܝܼܡ̈ܐ. ܘܠܘܬ݀ ܪܕܝܼܝܼ ܒܐ̈ܠܦܐ ܘܢܿܚܬ̈ܝ ܝܡܐ ܡܠ̈ܚܐ ܘܩܘܼܒܪ̈ܢܝܛܐ. ܘܟܿܠܗܿ ܥܠܼܬܗܝܢ ܠܗ̈ܓܐ ܐܝܼܬܝܗܿ ܕܕ݀ܝܚܢ ܠܗ ܠܐܐܪ ܠܟܿܠ ܓܒ̈ܝܢ. ܘܢ݀ܫܒ ܗܿܟܢ ܩܫܝܐܝܼܬ ܐܘܿ ܡܚܝܼܠܐܝܼܬ. ܘܐܢ ܬܐܡܪ ܕܡܼܢ ܐܝܟܐ ܐܝܼܬ ܚܝܠܐ ܠܠܗ̈ܓܐ ܕܡܼܢ ܐܪܥܐ ܕܢܕܚܘܢ ܠܐܐܪ ܗܿܟܢ ܚܝܠܬܢܐܝܼܬ. ܘܢܥܒܼܕܘܢ ܕܐܝܟ ܗܿܠܝܢ ܡܫ̈ܒܐ ܩܫ̈ܝܐ ܘܥܙܝܼܙ̈ܐ. ܘܐܡܿܪܝܢ ܕܣܿܓܝܼ ܚܝܠܐ ܐܝܼܬ ܠܠܗ̈ܓܐ ܕܠܐ ܡܿܨܐܼ ܡܕܡ ܒܒܪܝܼܬܐ ܕܢܟܼܠܐ ܐܢܘܢ. ܗܿܫܐ ܓܝܪ ܟܕ ܣܿܓܝܼ ܡܼܬܟܢܫܝܼܢ ܒܓܘ ܥܘܼܒ̈ܐ ܬܚ̈ܬܝܐ ܕܐܪܥܐ. ܡܙܝܼܥܝܼܢ ܠܗܿ ܐܝܟ ܥܪܙܠܐ. ܘܓܿܕܫܝܢ ܗܿܠܝܢ ܙܘ̈ܥܐ ܘܪ̈ܥܠܐ ܡܼܢ ܠܗ̈ܓܐ. ܘܢܘܕ̈ܐ ܒܐܪܥܐ. ܡܛܠ ܕܗܿܠܝܢ ܙܘܥ̈ܐ ܘܪ̈ܥܠܐ܆ ܐܝܼܬܝܗܿ ܥܠܼܬܗܝܢ ܕܡܬܼܟܢܫܝܢ ܣܿܓܝܼ ܒܬܚ̈ܬܝܬܗܿ ܕܐܪܥܐ ܒܥܘܼܒ̈ܐ ܥܡܝܼܩ̈ܐ. ܘܟܕ ܠܐ ܡܫܼܚܝܼܢ ܡܦܩ̈ܢܐ ܪ̈ܘܝܚܐ܆ ܡܙܝܼܥܝܢ ܠܗܿ ܠܐܪܥܐ ܗܿܝ ܘܡܢܝܼܕܝܢ ܘܡܩܝܢ ܠܗܿ ܘܡܦܚܬܝܼܢ ܘܣܿܠܩܝܢ ܠܥܼܠ ܘܕܝܿܚܢ ܠܐܐܪ ܘܗܕܐ ܬܬܝܼܕܥܝ ܕܒܥܕ̈ܢܐ ܘܝܘܡ̈ܬܐ ܕܪ̈ܥܠܐ ܣܿܓܝܢ ܡܫܒ̈ܐ ܕܪ̈ܘܼܚܐ. ܘܐܢ ܡܿܢ ܘܐܝܼܬܘܗܝ ܙܒܢܐ ܣܬܘܝܐ܆ ܩܫܝܐ ܗܿܘܐ ܙܘܥܐ ܘܚܝܠܬܢܐ ܡܢܝܼܕ ܠܐܪܥܐ ܘܡܙܥܠ ܠܗܿ. ܡܛ݀ ܕܐܬܩܫܝܼܘ ܐܦ̈ܝܗܿ ܕܐܪܥܐ. ܘܐܬܼܪܩܥܬ݀ ܘܐܙܕܓܙܘ ܦܩ̈ܥܐ. ܘܡܢܦ̈ܫܝܐ ܕܒܗܘܢ ܣܿܠܩܝܢ ܗܘܼ، ܐܡܝܼܢܐܝܼܬ ܩܕܡܝܐ ܒܩܕܡܝܗܿ. ܘܡܼܢ ܝܕ ܗܿܟܢ ܡܬܟܢܫܝܢ ܘܣܿܓܝܢ ܘܡܬܥܒܝܢ ܒܓܘ ܐܪܥܐ. ܘܗܿܝܕܝܢ ܡܼܙܕܪܒܝܢ ܘܡܙܝܼܥܝܼܢ ܠܐܪܥܐ



Page 230



ܘܠܝܡ̈ܡܐ ܘܠܛܘܼܪ̈ܐ ܘܡܦܩܝܢ ܘܢ݀ܚܬܝܢ ܘܥܠܗܿܝ ܐܪܥܐ ܒܣܿܓܝܼ ܕܘܼܟܝ̈ـܐ ܡܬܼܦܚ̈ܬܬܐ ܘܡܦܩܥܐ ܘܝܬܒܐ. ܘܬܠ̈ܠܐ ܣܿܓܝ̈ܐܐ ܘܪ̈ܡܬܐ ܡܬܡܟܟܝܼܢ ܘܡܬܼܒܠܥܝܼܢ ܒܓܘ ܐܪܥܐ. ܘܐܦ ܝܡܐ ܡܼܬܛܪܛܥ ܘܡܼܬܒܥܪܪ ܘܡܼܬܬܪܝܡ ܓܠ̈ܠܘܗܝ [ܣܓܝ] ܡܼܢ ܚܝܠܐ ܕܠ̈ܗܓܐ ܥܒ̈ܝܐ ܕܣܿܠܩܝܢ ܡܼܢ ܬܚܘܼܡ̈ܘܗܝ ܬܚ̈ܬܝܐ ܡܼܢ ܥܘܼܒ̈ܐ ܥܡܝܼܩ̈ܐ ܕܐܪܥܐ ܗܿܝ ܕܩܿܒܐܼ ܠܥܼܠ ܡܢܗܿ. ܘܐܦ ܗܼܘ ܝܡܐ ܡܬܕܚܐ ܘܡܼܬܗܦܟ ܠܟܐ ܘܠܟܐ ܘܒܙܒܢ ܫܦܥ ܘܢܦܩ ܠܒܪ ܡܼܢ ܬܚܘܼܡ̈ܘܗܝ ܘܡܚܒܠ ܘܡܚܪܒ ܕܘܼܟ̈ܝܬܐ ܣܓܝ̈ܐܬܐ. ܘܒܙܒܢ ܗܿܦܟ ܠܒܣܬܪܗ ܘܡܬܓܠ̈ܝܢ ܒܗ ܕܘܟ̈ܝܬܐ ܕܠܐ ܚܼܙ̈ܝ ܫܡܼܫܐ. ܘܡܫܬܟܚ ܬܡܿܢ ܥܘܼܬܪܐ ܣܿܓܝܼܐܐ ܕܡܼܢ ܢܘܼܓܪܐ ܐܣܼܬܿܦܩ ܡܼܢ ܐ̈ܠܼܦܐ ܕܐܬܼܛܒ̈ܥܝ ܬܡܿܢ. ܘܗܿܝܕܝܢ ܐܘܿ ܡܼܢ ܕܪܫ ܗܿܦܟ ܝܡܐ ܠܕܘܼܟܬܗ ܐܢ ܡܼܬܝܬܒܐ ܐܪܥܐ ܗܿܝ ܕܐܬܬܙܝܼܥܬ݀ ܘܐܬܬܪܝܼܡܬ݀. ܐܘܿ ܦܿܐܫ ܗܿܟܢ ܥܕܡܐ ܠܥܿܠܡ ܐܢ ܐܬܬܪܝܼܡܬ݀ ܐܪܥ ܝܬܝܪ ܡܼܢ ܛܟܣܼܗܿ ܡܼܢ ܚܝܠܐ ܕܠܗ̈ܓܐ. ܘܐܝܼܬ ܐܢܫ̈ܝܢ ܚܟܝܼܡ̈ܐ ܒܥܿܠܡܐ ܕܟܕ ܒܿܢܝܢ ܡܕܝܼܢ̈ܬܐ ܚܿܦܪܝܢ ܐܪܥܐ ܘܡܥܡܩܝܢ ܥܕܡܐ ܠܡܝ̈ܐ. ܘܥܠ ܡܝ̈ܐ ܒܢܿܝܢ ܐܙܓ̈ܐ ܐܪ̈ܝܼܟܐ ܘܪ̈ܘܝܼܚܐ. ܘܠܥܠ ܡܼܢܗܘܢ ܬܘܼܒ ܐܙܓ̈ܐ ܐܚܪ̈ܢܐ ܘܫܿܒܩܝܢ ܒܗܘܿܢ ܟܘ̈ܝ ܫܡܿܝܐ. ܕܟܕ ܣܿܠܩܝܢ ܠ̈ܗܓܐ ܥܒܝ̈ܐ ܡܼܢ ܐܪܥܐ. ܥ݀ܒܪܝܢ ܒܚܠ̈ܝܼܠܐ ܕܡܝ̈ܐ ܦܫܝܼܩܐܝܼܬ ܡܛ݀ܠ ܕܕܚܝܼܢ ܠܡܝ̈ܐ ܕܟܝ̈ܢܐ ܘܥ݀ܒܪܝܢ ܒܕܘܼܟܬܗܘܿܢ ܘܟܕ ܡܿܛܝܢ ܠܐܙ̈ܓܐ ܗܿܢܘܢ ܪ̈ܘܝܼܚܐ܆ ܥܿܒܪܝܢ ܒܗܘܢ ܦܫܝܼܩܐܝܼܬ ܠܗ̈ܓܐ ܗܿܢܘܢ ܡܼܢ ܚܕ ܠܚܕ. ܘܗܿܟܢܐ ܣܿܠܩܝܢ ܠܐܐܪ ܘܡܬܼܥܿܠܝܢ ܟܕ ܠܐ ܡܙܝܼܥܝܢ ܣܿܓܝܼ ܠܐܪܥܐ ܗܿܝ [ܕܒܢܝܐ ܥܠܝܗܿ ܡܕܝܢܬܐ ܗܿܝ] ܘܠܐ ܡܣܼܬܿܓܦܝܼܢ ܒܢܝ̈ܢܐ. ܘܥܠܝܗܘܢ ܕܐܙܓ̈ܐ ܗܿܢܘܢ ܒܿܢܝܢ ܒܢܝ̈ܢܐ ܘܫܘܼܪ̈ܐ ܘܡܓܕ̈ܠܐ ܐܝܟ ܕܐܢܿܐ ܒܩܢܘܼܡܝ ܚܙܝ݀ܬ ܗܿܠܝܢ ܒܣܿܓܝܼ ܡܕܝܼܢ̈ܬܐ. ܝܬܝܪܐܝܼܬ ܒܣܦܪ ܡܝܡܐ ܕܨܘܪ ܘܕܨܝܕܢ. ܘܐܦ ܠܘ ܒܩܘܣܛܢܛܝܢܘܦܘܠܝܣܬܐ ܘܒܐܬܪ̈ܘܬܐ ܡܥܪ̈ܒܝܐ. ܒܩܝܛܐ ܕܝܢ ܠܐ ܣܿܓܝܢ ܠܗ̈ܓܐ ܬܚܝܼܬ ܐܪܥܐ. ܡܛ݀ܠ ܕܐܦ̈ܝܗܿ ܕܐܪܥܐ ܣܕܝܪ̈ܢ ܘܪ̈ܟܝܼܟܢ ܘܡܦܩܥ̈. ܟܿܠ ܐܡܼܬܝ ܕܡܬܪܟܢܫܝܢ ܠ̈ܗܓܐ ܩܕܡ ܕܢܣܓܘܢ ܣ݀ܠܩܝܢ ܘܠܐ ܡܬܼܟܠܝܢ ܡܼܢ ܡܕܡ. ܘܐܢ ܡܙܝܼܥܝܼܢ ܠܐܪܥܐ ܒܨܝܼܪܐܝܢ ܡܙܝܼܥܝܢ ܘܠܘ ܩܫܝܐܝܼܬ ܐܝܟ ܙܒ̈ܢܐ ܣܬܘ̈ܝܐ܀ ܘܒܢ̈ܝܐ ܕܒܦܩܥ̈ܬܐ. ܝܬܝܼܪܐܝܼܬ ܡܼܬܚܒܠܝܢ ܘܣܘܓܐܗܘܢ ܒܐܪܥܐ ܡܼـܒܠܥܝܢ. ܡܛ݀ܠܕܟܕ ܡܼܬܢܗܙܐ ܐܪܥܐ ܘܢܿܝܕܐ ܒܙܘܥܐ ܘܡܼܬܝܬܒܐ ܘܡܼܬܪܩܥܐ ܘܡܬܦܬܚܐ ܡܼܛܠ ܪܟܝܼܟܘܼܬܐ ܕܥܦܪܐ. ܒܛܘܼܪ̈ܐ ܕܝܢ ܐܛܝܼܡ̈ܐ ܘܐܝܟܐ ܕܐܝܼܬ ܫܘܼܥ̈ܐ ܩܫ̈ܝܐ. ܠܐ ܡܬܼܝܬܒܐ ܐܪܥܐ ܗܿܝ ܘܠܐ ܡܫܼܬܚܠܦܐ. ܥܠܗܿܝ ܡܩܘܝܢ ܒܢܝ̈ܢܐ ܬܡܿܢ ܡܫܪܪܐܝܼܬ ܘܠܐ ܡܼܙܕܥܙܥܝܢ܀ ܘܬܘܼܒ ܡܼܬܚܠܛܝܢ ܠ̈ܗܓܐ ܕܡܢ ܐܪܥܐ ܣܿܠܩܝܢ ܒܐܕ̈ܫܐ ܣܿܓܝ̈ܐܐ ܘܡܫܚܠ̈ܦܝܢ ܓܘܢܗ ܕܐܕܫܐ ܗܿܘ ܐܝܟ ܓܘܢܐ ܗܿܘ ܕܝܼܠܗܘܢ. ܘܡܼܢ ܗܿܕܐ ܥܠܼܬܐ ܗܿܘܐ ܬܠܓܐ ܘܡܼܛܪܐ ܣܼܘܡ̈ܩܐ ܘܚܪ̈ܘܥܐ ܠܦܘܼܬ ܓܘܢܐ ܕܥܦܪܐ ܕܣܠܼܩ ܒܠܗ̈ܓܐ ܘܐܬܼܚܠܛ ܒܛܐ̈ܠܐ ܘܒܡܼܛܪ̈ܐ ܘܒܫܪܟܐ ܕܐܕ̈ܫܐ ܐ̱ܚܪ̈ܢܐ. ܐܝܟ ܨܒܝܿܢܐ ܘܪܡܼܙܐ



Page 231



ܕܒܪܘܝܐ ܚܟܝܼܡܐ܀ ܘܐܢ ܢܐܡܪ ܐ̱ܢܫ ܡܼܢ ܚܟܝܼܡ̈ܝ ܒܥܝ̈ܢܝ ܢܦܫܗܘܢ. ܕܐܝܟ ܕܨ݀ܒܐ ܡܪܝܐ ܘܦܩܕ ܪܡܼܙܗ ܓܿܕ̈ܫܢ ܗܿܠܝܢ ܟܿܠܗܝܢ܆ ܠܘ ܒܝܼܕܥܬܐ ܕܫܪܪܐ ܐܡܪ ܗܿܠܝܢ. ܠܘ ܥܕܟܝܠ ܨ݀ܒܐ ܐܠܗܐ ܒܡܕܡ ܚܼܕܬܐ ܕܠܐ ܝܿܕܥ ܗܘܼܐ ܠܗ܆ ܐܠܐ ܨܒܼܐ ܡܼܢ ܟܕܘ܆ ܘܡܬܚܡ ܟܿܠܡܕܡ ܒܝܼܕܥܬܗ. ܐܝܟ ܕܐܡܼܪܢܢ ܡܼܢ ܠܥܠ ܒܫܪܒܐ ܕܥܠ ܟܘܟ̈ܒܐ ܘܒܣܿܓܝܼ ܕܘܼܟ̈ܝܢ. ܡܿܢ ܕܗܿܠܝܢ ܐܡܿܪ. ܣܿܒܪ ܕܡܘܪܒܘܼ ܗܿܐ ܡܘܪܒ ܠܐܠܗܐ. ܠܘ ܡܘܪܒܘܼ ܗܿܐ ܡܘܪܒ܆ ܐܠܐ ܣܿܓܝܼ ܗܿܐ ܡܙܥܪ ܡܬܪ̈ܓܫܢܐ ܘܥܕܟܝܠ ܥܬܝܼܕ ܕܢܼܓܕܫ ܐܢ ܡܼܢ ܐܠܗܐ ܘܐܢ ܡܼܢ ܚܐܪܘܬܐ ܕܒܪ̈ܝܐ ܡܠܝܼ̈ܠܐ܆ ܐܢ ܒܥܒܕܐ ܘܐܢ ܒܡܼܠܬܐ ܘܐܢ ܒܚܘܼܫܒܐ ܠܟܿܠܗܝܢ ܩܕܡ ܝܼܕܥ ܐܠܗܐ ܩܕܡ ܕܢܒܪܐ ܚܕ ܡܼܢ ܥܠ̈ܡܐ. ܘܟܕ ܒܼܪܐ ܥܠ̈ܡܐ. ܐܣܼܪ ܡܕܡ ܒܡܕܡ. ܘܫܘܕܥ ܥܠ̈ܬܐ ܕܟܿܠܡܕܡ. ܘܝܗܼܒ ܝܼܕܥܬܐ ܕܥܠ ܚܬܝܼܬܘܼܬܐ ܕܟܿܠܗ ܫܪܪܐ. ܘܠܐ ܣܟ ܫܚܠܦ ܟܝ̈ܢܐ ܘܠܐ ܡܫܚܠܦ ܚܼܕܬܐܝܼܬ ܡܕܡ ܕܠܝܬ ܗܘܼܐ ܒܬܪܥܝܬܗ ܕܢܫܚܠܦ ܘܒܬܪܟܢ ܐܬܚܫܒ ܥܠܘܗܝ. ܚܣ ܐܠܐ ܟܿܠܡܕܡ ܩܕܡ ܝܼܕܥ ܒܚܕ ܪܦܦܐ. ܘܗܼ، ܝܗܼܒ ܝܼܕܥܬܐ ܘܫܘܼܘܕܥܐ ܕܥܠ ܟܿܠܗܝܢ. ܘܐܠܐ ܡܼܢ ܐܝܟܐ ܐܝܼܬ ܗܘܼܐ ܠܢ ܕܢܕܥ ܗܿܠܝܢ ܟܿܠܗܝܢ܆ ܒܠܥܕ ܡܼܢ ܡܥܒܕܢܘܼܬܐ ܕܛܝܒܘܼܬܗ ܐܠܗܿܝܬܐ.

ܡܢܼܗ ܕܩܦܠܐܘܢ ܥܠ ܙܝ̈ܩܐ ܐܘܟܝܼܬ ܟܫ̈ܛܐ ܢܘܼܪ̈ܢܝܐ ܗܿܠܝܢ ܕܡܬܼܚܙܝܢ ܒܠܝ̈ܠܘܬܐ ܒܐܐܪ ܠܥܠ. ܐܝܟ ܕܐܡܼܪܢܢ ܡܼܢ ܠܥܼܠ ܡܛ݀ܠ ܠܗ̈ܓܐ ܕܣܿܠܩܝܢ ܡܼܢ ܐܪܥܐ ܐܡܝܼܢܐܝܼܬ . ܡܢܼܗܘܢ ܡܼܢ ܠܬܼܚܬ ܣܿܠܩܝܢ ܡܼܢ ܥܘܼܒ̈ܐ ܬܚ̈ܬܝܐ ܕܐܪܥܐ. ܘܡܼܢܗܘܢ ܡܼܢ ܐܦ̈ܝ ܐܪܥܐ ܣܿܠܩܝܢ ܡܼܢ ܬܢܢܐ ܘܝܩܕ̈ܢܐ ܘܪܛܝܼܒܘܼܬ ܡܼܢ ܕܚܿܡܐ ܡܼܢ ܙܠ̈ܝܼܩܐ ܫܡܫ̈ܢܝܐ. ܟܿܠܗܿ ܗܿܘܝܐ ܠܗ̈ܓܐ ܘܣܿܠܩܐ. ܗܟܘܬ݀ ܡܼܢ ܙܪ̈ܥܐ ܘܦܐܪ̈ܐ ܘܐܕܫ̈ܐ ܣܿܠܩܝܢ ܠܗ̈ܓܐ ܐܡܝܼܢܐܝܼܬ ܡܼܢ ܟܿܠܗ ܗܘܼܦܟܐ ܕܥܠ ܐܪܥܐ ܣܿܠܩܝܢ ܠܗ̈ܓܐ܆ ܟܕ ܡܬܥܠܝܢ ܒܐܐܪ܆ ܡܩܒܠܝܼܢ ܚܝܠܐ ܐ̱ܚܪܢܐ ܡܼܢ ܐܐܪ ܘܡܼܢ ܫܡܼܫܐ. ܘܗܘܝܢ ܛܐ̈ܠܐ ܡܫܚܠ̈ܦܐ ܠܥܘܼܕܪ̈ܢܐ ܣܿܓܝܼ̈ܐܐ. ܘܗܿܢܘܢ ܠܗ̈ܓܐ ܕܐܝܼܬܝܗܘܢ ܡܫܼܚܢ̈ܝܐ܆ ܟܕ ܡܛܝܢ ܠܐܬܝܼܪ ܗܼܘ ܢܘܼܪܢܐ ܨܿܪܚܝܼܢ ܘܡܫܼܬܠܗܒܝܢ ܒܐܐܪ ܘܣܿܓܝܢ ܘܝ݀ܪܒܝܢ ܘܡܫܼܬܿܘܚܪܝܢ ܒܐܐܪ ܠܦܘܼܬ ܣܿܓܝܼܐܘܼܬܗ ܘܙܥܘܿܪܘܼܬܗ ܕܠܗܓܐ. ܘܡܼܬܦܫܛ ܕܠܩܗ ܕܠܗܓܐ ܥܡܗ. ܘܐܢ̱ܢܫ̈ܐ ܡܣܒܪܝܢ ܕܟܘܟܒܐ ܗܿܘ ܘܗܿܕܐ ܠܐ ܡܼܨܝܐ ܕܬܗܘܐ ܣܟ܆ ܕܟܘܟܒܐ ܢܼܙܕܥܙܥ ܡܼܢ ܕܘܼܟܬܗ. ܐܠܐ ܐܝܟ ܕܐܡܼܪܢܢ ܠܗ̈ܓܐ ܡܼܫܚ̈ܢܝܐ ܐܝܼܬܝܗܘܢ ܗܿܠܝܢ. ܘܟܕ ܡܿܛܝܢ ܠܐܬܝܼܪ ܢܘܼܪܢܐ ܣܿܒܟ ܒܗܘܿܢ ܘܨܿܪܚ. ܘܐܦ ܒܐܝܼܡܡܐ ܓܕܿܫܝܢ ܣܿܓܝܼ. ܐܠܐ ܠܐ ܡܼܬܚܙܝܢ ܣܛܪ ܡܼܢ [ܥܕܢ] ܒܪ̈ܩܐ ܕܡܼܬܚܙܝܢ ܒܥܕ̈ܢܐ ܕܡܚܫ̈ܘܠܐ ܕܐܦ ܥܠ̈ܠܬܗܘܢ ܕܒܪ̈ܩܐ ܘܪ̈ܥܡܐ ܡܼܢ ܠܗ̈ܓܐ ܐܝܼܬܝܗܘܢ ܐܝܟ ܕܥܬܝܼܕܝܢܢ ܕܢܚܘܐ ܒܝܕ ܐܠܗܐ܀ ܘܒܗܿܠܝܢ ܫܠܡ ܩܦܠܐܘܢܕ ܬܪܝܢ ܒܝܕ ܐܠܗܐ ܕܚܝܠ ܘܥܕܪ



Page 232



ܩܦܠܐܘܢ ܕܓ̄ ܕܡܐܡܪܐ ܕܘ̄ ܥܡ ܐܠܗܐ ܕܡܚܟܡ. ܥܠܗܿܝ ܕܐܝܟܢ ܐܝܼܬܘ̄ ܛܟܼܣܐ ܕܥܢ̈ܢܐ ܗܿܢܘܢ ܕܡܼܬܩܪܝܢ ܥܝܡ̈ܐ. ܘܡܼܢ ܡܘܢ ܣܿܓܝ̈ܢ ܘܡܬܼܠ̈ܒܕܢ. ܘܐܝܟܢ ܬܘܼ ܒܡܬܦܠܗ̈ܕܢ܆ ܐܝܟܢܐ ܕܡܼܢ ܠܥܠ ܚܘܝܢܢ ܡܼܢ ܠܗ̈ܓܐ ܕܣܿܠܦܝܢ ܡܼܢ ܐܪܥܐ܆ ܗܼܢܘܢ ܐܝܼܬܝܗܘܢ ܥܠܼܬܐ ܕܟܿܠܡܕܡ ܕܡܣܬܥܪ ܘܓܿܕܫ ܒܿܐܐܪ ܗܿܢܐ. ܐܦ ܡܛ݀ܠ ܥܢ̈ܢܐ ܕܡܬܼܟܢ̈ܫܢ ܒܐܐܪ ܙ݀ܕܩ ܠܡܕܥ. ܕܗܼܢܘܢ ܠܗ̈ܓܐ ܡܝܢ̈ܝܐ ܕܣܿܠܩܝܢ ܡܼܢ ܐܪܥܐ ܘܡܼܢ ܡܝ̈ܐ. ܡܬܼܟܢ̈ܫܢ ܒܐܐܪ. ܘܟܕ ܡܿܛܝܢ ܠܗ̈ܓܐ ܠܩܘܼܪܒܐ ܕܐܬܝܼܪ ܢܘܼܪܢܐ܆ ܬܘܼܒ ܠܐ ܡܿܨܝܢܼ ܠܡܼܣܩ. ܘܗܿܟܢܐ ܟܡܐ ܕܣܿܠܩܝܢ ܠܗ̈ܓܐ܆ ܣܓܝܢ ܥܢ̈ܢܐ ܘܡܬܼܥܒܝ̈ܢ ܘܡܬܼܠ̈ܒܕܢ ܘܝܪ̈ܒܢ ܘܣܿܓܝܼ ܥܕܡܐ ܕܢܿܣܒ̈ܢ ܐܬܪܐ ܣܿܓܝܼܐܐ ܒܐܐܪ. ܘܐܢ ܐܝܼܬ ܠܗܝܢ ܡܫܒ̈ܐ ܪ̈ܛܝܼܒܐ ܐܘܿ ܚܡܝܼ̈ܡܐ. ܬܘܼܒ ܡܬܼܚܝܠ̈ܢ ܡܼܢ ܪܛܝܼܒܘܼܬܐ ܘܡܼܙܕܪ̈ܒܢ ܡܼܢ ܚܡܝܼܡܘܼـܐ ܘܡܼܬܥܨܪ̈ܢ. ܘܒܪܗܝܼܒܘܼ̄ ܡܚ̈ܬܢ ܡܼܛܪܐ. ܐܢܕܝܢ ܢ݀ܩܫ ܠܗܝܢ ܡܫܒܐ ܩܪܝܼܪܐ ܘܝܒܝܼܫܐ ܘܡܦܠܗܕ ܠܗܝܢ ܠܟܿܠ ܓܒ̈ܝܢ. ܘܟܕ ܡܬܼܦܠܗܕܝܢ ܡܼܢ ܬܡܿܢ. ܠܘ ܡܐܒܕ ܐ݀ܒܕܝܢ܆ ܡܛ݀ܠ ܕܠܐ ܡܼܝܐ ܕܢܦܼܘܩ ܠܒܪ ܡܼܢ ܚܘܓܬܐ ܕܐܬܝܼܪ ܢܘܼܪܢܐ ܡܕܡ ܣܟ. ܟܕ ܘܐܦܢ ܡܼܢ ܗܿܢܐ ܢܦܿܩ ܗܘܼܐ܆ ܒܪ̈ܩܝܥܐ ܐ̱ܚܪ̈ܢܐ ܐܟܝܢ ܥ݀ܒܪ ܗܘܼܐ. ܐܘܿ ܠܝܡܐ ܗܿܘ ܥܠܝܐ ܐܝܟܢ ܡܼܨܝܐ ܕܢܼܨܪܐ ܘܢܼܬܪܘܼܥ ܘܢܥܼܒܪ ܡܕܡ ܣܟ. ܟܕ ܕܠܥܠ ܡܼܢ ܐܬܝܼܪ ܢܘܼܪܢܐ ܠܐ [ܣܟ] ܡܼܨܝܐ ܕܢܥܼܒܪ ܡܕܡ ܠܐ ܠܗܓܐ ܘܠܐ ܐܐܪ. ܘܠܐ ܬܘܼܒ ܡܕܡ ܕܐܝܼܬܘܗܝ ܡܼܢ ܐܣܛܘܼܟ̈ܣܐ ܗܿܠܝܢ. ܐܠܐ ܟܿܠܡܕܡ ܠܟܝܿܢܗ ܗܿܦܟ. ܐܐܪ ܠܐܐܪ. ܘܘܢܘܼܪܐ ܠܢܘܼܪܐ. ܘܥܦܪܐ ܠܥܦܪܐ. ܘܡܝ̈ܐ ܠܡܝ̈ܐ. ܘܡܕܡ ܣܟ ܠܐ ܡܬܼܒܨܪ ܐܦܠܐ ܡܘܣܦ ܡܼܢ ܐܣܛܘܼܟ̈ܣܐ. ܐܠܐ ܒܟܝܠܐ ܘܡܬܩܿܠܐ ܘܡܫܘܼܚܬܐ ܕܒܼܪܐ ܐܢܘܢ ܐܠܗܐ ܡܩܘܝܢ ܥܕܡܐ ܕܨ݀ܒܐ ܕܢܚܕܬ ܐܢܘܢ. ܘܗܿܠܝܢ ܥܠ ܥܢ̈ܢܐ ܘܥܝܡ̈ܐ ܕܡܼܢ ܡܘܢ ܡܬܼܟܢܫ̈ܢ ܘܡܬܼܥܒܝ̈ܢ܆ ܘܡܼܢ ܡܿܢܐ ܬܘܼܒ ܡܬܼܦܠܗܕܢ ܘܡܬܼܒܕܪ̈ܢ ܣܿܦܩ̈ܢ܀ ܘܒܗܿܠܝܢ ܫܠܡ ܩܦܠܐܘܢ ܕܬܠܬܐ ܒܝܕ ܐܠܗܐ ܕܚܝܠ ܘܥܕܪ.

ܩܦܠܐܘܢ ܕܐܪܒܥܐ ܕܡܐܡܪܐ ܕܘ̄ ܥܡ ܐܠܗ ܕܡܚܟܡ. ܥܠܗܿܝ ܕܡܼܢ ܐܝܟܐ ܘܡܼܢ ܡܘܿܢ ܗܿܘܝܐ ܚܼܪܒܐ ܕܒܪ̈ܩܐ ܘܩܠܐ ܕܪ̈ܥܡܐ. ܒܙܒܢ ܬܐܕܐ ܘܪܒܝܼܥܐ ܐܘܟܝܬ ܬܫܪ̈ܝܬܐ. ܠܗ̈ܓܐ ܣܿܓܝ̈ܐܐ ܘܥܒ̈ܝܐ ܣܿܠܩܝܢ ܡܼܢ ܐܪܥܐ ܘܡܼܢ ܝܡܡ̈ܐ. ܝܬܝܼܪܐܝܼܬ ܒܙܒܢ ܬܐܕܐ. ܡܛ݀ܠ ܕܣܿܓܝܐ ܪܛܝܼܒܘܼܬܐ ܒܐܪܥܐ. ܘܡܛ݀ܠ ܕܫܡܼܫܐ ܒܗܿܘ ܙܒܢܐ ܗܿܐ ܣܿܠܩ ܡܼܢ ܬܝܡܢܐ. ܘܣܿܓܝܢ ܙܠܝܼܩ̈ܘܗܝ ܥܠ ܒܪܝܼܬܐ. ܘܫܚܢܐ ܐܪܥܐ ܒܗܿܘ ܙܒܢܐ. ܘܡܣܩܐ ܠܗ̈ܓܐ ܣܿܓܝܼ̈ܐܐ ܘܡܼܬܥܒܝܢ ܒܐܐܪ܆ ܘܗܿܘܝܢ ܥܢ̈ܢܐ ܘܙܪ̈ܒܢ ܠܚܕ̈ܕܐ ܠܡܬܼܥܠܝܘܼ ܡܼܢ ܚܝܠܐ ܕܠܗ̈ܓܐ ܕܣ݀ܓܝܢ ܘܕܚܿܝܢ ܠܗܘܿܢ ܠܘܼܩܒܠ ܠܥܠ. ܘܡܼܢ ܚܝܠܐ ܪܒܐ ܕܢܩܫܐ ܕܥܢ̈ܢܐ ܠܢܘܼܪܐ ܗܿܝ. ܝ݀ܗܒܝܢ ܩ̈ܠܐ ܥܫܝܼ̈ܢܐ ܘܡܫܼܬܡܥܝܢ ܦܩ̈ܥܐ ܝܼܥ̈ܐ. ܘܢ݀ܫܡ



Page 233



ܗܘܦܐ ܡܼܢ ܗܿܘ ܟܝܿܢܐ ܕܢܘܼܪܐ ܒܥܢ̈ܢ ܗܿܠܝܢ ܠܒܝܼܕ̈ܬܐ. ܘܗܿܘܝܐ ܚܼܙܬܐ ܕܒܪ̈ܩܐ ܗܿܠܝܢ. ܘܩܿܠܐ ܗܿܘ ܕܪ̈ܥܡܐ܆ ܐܝܼܬܘܗܝ ܡܼܢ ܚܝܠܐ ܕܢܘܼܪܐ ܕܨܪܚ ܒܥܢ̈ܢܐ ܘܡܼܬܛܪܛܥ ܘܡܬܓܪܓܝ. ܘܟܕ ܡܬܠܒܕ̈ܢ ܣܿܓܝܼ ܡܼܢ ܟܿܠ ܓܒ̈ܝܢ܆ ܡܼܢ ܠܬܚܬ [ܡܿܢ] ܡܼܢ ܠܗ̈ܓܐ ܕܣܿܠܩܝܢ ܐܡܝܼܢܐܝܼܬ ܘܙܪܒܝܢ ܠܚܕ̈ܕܐ ܐܘܿ ܕܚܿܝܢ ܠܥܠ ܠܘܼܩܒܠ ܐܬܝܪ ܗܿܘ ܢܘܼܪܢܐ. ܘܡܼܢ ܐܐܪ ܬܘܒ ܡܼܢ ܐܝܢܐ ܓܒܐ ܕܢܫܒ.ܘܬܘܼܒ ܡܥܒܼܐ ܠܗܝܢ ܠܥܢ̈ܢܐ ܘܠܒܕ ܚܕ ܒܚܕܐ ܘܕܚܿܐ ܠܥܠ ܘܗܟܢܐ ܡܬܥܨܪ̈ܢ ܬܚܝܬ ܐܬܝܪ. ܘܡܼܢ ܚܝܠܐ ܕܪܙܒ ܘܕܚܿܐ ܠܗܝܢ܆ ܢܩ̈ܫܢ ܘܡܬܛܦ̈ܝܢ ܠܐܬܝܪ. ܘܝܗܒ̈ܢ ܩ̈ܠܐ ܥܫܝܼܢ̈ܐ ܕܪ̈ܥܡܐ. ܘܡܼܬܚܙܝܢ ܒܪ̈ܩܐ ܟܕ ܨܪܚܝܼܢ ܠܗ̈ܓܐ ܗܿܢܘܢ ܡܝܢ̈ܝܐ ܕܒܥܢ̈ܢܐ. ܘܒܙܒܢ ܙܒܢ ܢܦܿܩ ܡܼܢ ܢܩܫ̈ܐ ܗܿܠܝܢ ܦܩ̈ܥܐ ܡܕܡ ܘܚܝܠܐ ܬܩܝܼܦܐ ܘܢܚܬ ܚܝܠܬܢܐܝܼܬ ܠܐܪܥܐ ܒܚܐܦܐ ܩܠܝܼܠܐ ܘܟܿܠ ܡܕܡ ܕܢܦܠ ܥܠܘܗܝ ܥܒܪ ܒܗ ܐܝܟ ܪܘܼܚܐ ܒܐܐܪ. ܘܐܝܟ ܢܘܼܪܐ ܥܙܝܼܙܬܐ ܕܥܒܪ ܒܚܐܦܐ ܩܫܝܐ ܒܗܘܠܐ ܪܟܝܼܟܬܐ. ܘܝܒܝܼܫܬܐ ܘܣܟ ܠܐ ܡܬܟܠܐ ܚܝܠܐ ܗܿܘ ܡܼܢ ܡܕܡ. ܐܠܐ ܥܒܪ ܒܟܝ̈ܢܐ ܛܡܝܼ̈ܡܐ ܕܦܪܙܠܐ. ܘܕܟܐܦܐ ܘܕܥܦܪܐ ܐܝܟ ܒܪܩܐ ܒܐܐܪ. ܘܡܚܒܠ ܠܗ ܘܡܣܝܼܦ ܠܗ ܠܐܕܫܐ ܗܿܘ ܕܥܿܒܪ ܒܗ܆ ܝܬܝܪ ܡܼܢ ܢܘܼܪܐ ܕܡܘܩܕܐ ܠܩܝܣܐ ܘܡܛܠܩܐ ܠܚܒܘܼ̈ܒܐ. ܘܐܢ ܢܿܩܫ ܥܠ ܦܪܙܠܐ܆ ܢܣܟ ܠܗ ܘܡܦܪܫ ܘܡܫܦܪ ܘܡܫܦܐ ܩܛܝܼܢܐ ܐܝܟܢܐ ܕܐܢ ܢܫܬܼܟܚ ܦܪܙܠܐ ܗܿܘ ܡܬܚܫܠ ܡܢܗ ܣܝܦܐ ܐܘܿ ܫܢܢܐ ܡܕܡ. ܥܠ ܓܘܼܫܡܐ ܕܢ݀ܩܫ ܗܿܟܢ ܦܿܣܩ ܠܗ ܐܝܟ ܩܛܘܬܐ ܕܡܩܛܥܐ. ܡܼܢ ܚܝܠܐ ܗܿܘ ܪܒܐ ܕܥܒܼܪ ܒܦܪܙܠܐ ܗܿܘ ܐܝܟ ܕܒܪܦܦ ܥܝܢܐ. ܘܢ݀ܣܟ ܘܡܫܦܐ ܠܗ ܕܟܝܐܝܼܬ. ܘܗܠܝܢ ܟܿܠܗܝܢ ܥܠܼܬܗ ܡܼܢ ܠܗ̈ܓܐ. ܘܒܙܒܢ ܬܐܕܪܐ ܡܿܢ ܣܿܠܩܝܢ ܣܿܓܝܼ ܡܼܢ ܐܪܥܐ ܝܬܝܼܪ ܡܼܢ ܝܡܐ. ܒܙܒܢ ܬܫܪ̈ܝܬܐ ܣܿܠܩܝܢ ܡܼܢ ܝܡܐ ܝܬܝܼܪ ܡܼܢ ܐܪܥܐ. ܡܛ݀ܠ ܕܐܬܝܒܝܫܬ݀ ܐܪܥܐ ܒܟܿܠܗ ܩܝܛܐ ܘܣܠܼܩܘ ܡܢܗܿ ܠܗ̈ܓܐ ܣܿܓܝ̈ܐܐ. ܘܟܿܠܗܘܿܢ ܠܗ̈ܓܐ ܡܼܢ ܟܝܿܢܐ ܕܡܝ̈ܐ ܐܝܼܬܝܗܘܢ. ܗܿܠܝܢ ܕܥܿܒܕܝܢ ܥܢ̈ܢܐ ܒܐܐܪ. ܘܗܿܠܝܢ ܕܡܼܢ ܝܡܐ ܣܿܠܩܝܢ܆ ܠܘ ܡܼܢ ܟܝܿܢܐ ܕܡܝ̈ܐ ܡܠ̈ܝܼܚܐ ܕܝܡܐ ܐܝܼܬܝܗܘܢ. ܐܠܐ ܡܼܢ ܡܝ̈ܐ ܚܠ̈ܝܐ ܕܥ݀ܐܠܝܢ ܠܝܡܐ. ܐܘܿ ܡܼܢ ܢܗܪ̈ܘܬܐ ܕܝܒܫܐ. ܐܘܿ ܡܼܢ ܡܼܛܪ̈ܐ ܕܢ݀ܚܬܝܢ ܥܠܘܗܝ ܡܼܢ ܕܪܫ ܡܬܼܛܠܩܝܼܢ ܒܝܕ ܠܗ̈ܓܐ ܘܡܼܬܦܪܫܝܢ ܡܼܢ ܟܝܿܢܐ ܕܡܝ̈ܐ ܡܠ̈ܝܼܚܐ. ܐܝܟ ܕܗܒܐ ܡܼܢ ܢܚܫܐ. ܘܗܟܢܐ ܣܿܠܩܝܢ ܡܝ̈ܐ ܒܝܕ ܠܗ̈ܓܐ ܘܢ݀ܚܬܝܢ ܒܝܕ ܡܼܛܪܐ. ܘܗܿܦܟ ܟܿܠ ܟܝܿܢܐ ܕܠܘܼܟܬܗ. ܘܟܿܠ ܟܝܿܢܐ ܠܐܣܛܘܼܟܣܗ. ܘܡܕܡ ܠܐ ܡܘܣܦ ܘܠܐ ܡܒܨܪ. ܘܗܿܝ ܬܘܼܒ ܕܣܓ̈ܝܢ ܥܢ̈ܢܐ ܒܬܐܕܐ. ܘܒܙܒܢ ܙܒܢ ܒܥܕܢܐ ܕܬܫܥܫ̈ܥܝܼܢ. ܘܐܦ ܡܼܛܪܐ ܝܬܝܪܐܝܼܬ ܒܗܿܢ ܥܕܢܐ ܣܿܓܐ ܘܢ݀ܚܬ. ܗܿܕܐ ܗܿܝ ܥܠܼܬܗ܆ ܕܟܡܐ ܕܚܿܐܡ ܝܘܡܐ ܘܫܚܢܐ ܐܪܥܐ. ܡܣܩܐ ܠܗ̈ܓܐ ܣܓܝܼ̈ܐܐ. ܗܟܘܬ ܐܦ ܝܡܐ. ܘܝܬܝܪܐܝܼܬ



Page 234



ܣܿܓܝܢ ܒܬܪ ܦܠܓܗ ܕܝܘܡ ܒܬܪ ܕܨܿܠܐ ܫܡܼܫܐ. ܘܡܼܢ ܚܡܝܼܡܘܼܬܐ ܣܿܓܝܼܐܬܐ ܕܙܪܒܐ ܠܐܪܥܐ ܘܠܝܡ̈ܡܐ ܡܣܩܝܼܢ ܠܗ̈ܓܐ ܣܿܓܝܼ̈ܐܐ ܘܣܿܓܝܢ ܒܐܐܪ. ܘܡܬܼܟܢܫܝܢ ܥܕܡܐ ܠܬܫ ܫܥ̈ܝܢ ܘܣܿܓܝܢ ܘܡܼܬܥܒ̈ܝܢ ܥܢ̈ܢܐ ܘܡܚ̈ܬܢ ܡܼܛܪ̈ܐ ܒܗܿܘ ܥܕܢܐ. ܘܡܼܢ ܥܒܝܘܼܬܗܘܢ ܕܠܗ̈ܓܐ ܘܠܒܝܼܕܘܼܬܗܘܢ ܡܬܕܚܝܢ ܩܫܝܐܝܼܬ ܘܡܬܼܥܨܪ̈ܢ ܥܢ̈ܢܐ ܘܡܚ̈ܬܢ ܙܪ̈ܝܼܒܬܐ ܘܡܼܛܪ̈ܐ ܚܒ̈ܝܼܛܐ ܘܛܘܦ̈ܐ ܪܘܪ̈ܒܬܐ ܕܒܚܕܐ ܫܿܥܐ ܥܿܒܕ̈ܢ ܪ̈ܓܠܬܐ ܘܢܚ̈ܠܐ ܕܠܐ ܡܼܬܥܒܪܝܢ. ܐܠܐ ܠܐ ܡܘܚܪܝܢ ܣܿܓܝܼ ܡܛܼܪ̈ܐ ܗܿܠܝܢ ܚܒ̈ܝܼܛܐ. ܒܗܿܝ ܕܒܪܗܝܼܒܘܼ ܢܿܚܬܝܢ ܣܿܓܝܼܐܝܼܬ ܘܡܣܬܦ̈ܩܢ ܥܢ̈ܢܐ. ܒܣܬܘܐ ܕܝܢ ܠܘ ܗܟܢܐ ܓܕܫ. ܐܠܐ ܣܿܠܩܝܢ ܠܗ̈ܓܐ ܩܠܝܼܠ ܩܠܝܼܠ. ܡܛ݀ܠ ܕܠܝܬ ܚܡܝܼܡܘܼܬܐ ܒܙܠ̈ܝܼܩܝ ܫܡܼܫܐ ܕܢܫܚܢܘܢ ܠܐܪܥܐ ܘܬܣܩܝ ܠܗ̈ܓܐ ܥܒ̈ܝܐ ܘܣܿܓܝ̈ܐܐ ܐܝܿܟܢܐ ܕܢܙܪܒܘܢ ܠ̈ܚܕܕܐ ܘܢܼܬܥܨܪܘܢ ܬܚܝܼܬ ܐܬܝܼܪ ܡܚ̈ܬܢ ܡܼܛܪ̈ܐ ܚܒ̈ܝܼܛܐ. ܐܠܐ ܗܿܝܕܝܢ܆ ܡܼܛܪ̈ܐ ܢܝܼܚ̈ܐ ܢ݀ܚܬܝܢ ܘܐܡܝܼܢ̈ܐ. ܟܡܐ ܕܣܿܠܩܝܢ ܠܗ̈ܓܐ ܘܡܼܬܚܝܠܝܢ ܡܼܢ ܐܐܪ. ܬܝܡܢܝܐ ܘܡܕܢܚܝܐ. ܢ݀ܚܬܝܢ ܡܼܛܪ̈ܐ ܕܠܐ ܟܠܝܢ. ܐܢܕܝܢ ܡܬܼܟܠܝܢ ܠܗ̈ܓܐ ܘܠܐ ܣܿܠܩܝܢ. ܐܘܿ ܢ݀ܫܒ ܒܗܘܿܢ ܐܐܪ ܝܒܝܼܫܐ ܡܼܢ ܓܪܒܝܐ ܐܘܿ ܡܼܢ ܡܥܪܒܐ. ܠܦܘܬ ܣܝܿܡܗ ܕܐܬܪܐ ܗܿܘ ܡܬܼܦܠܗܕܝܢ ܠܗ̈ܓܐ ܘܡܼܬܒܕܪ̈ܢ ܥܢ̈ܢܐ ܘܠܐ ܢܿܚܬ ܡܼܛܪܐ. ܘܕܡܿܐ ܗܿܢ ܫܪܒܐ ܠܩܕܣܐ ܕܩܕܪܐ ܕܣܝܼܡ ܥܠ ܢܘܼܪܐ. ܘܡܿܠܐܼ ܡܝ̈ܐ ܐܘܿ ܒܘܼܫܠܐ ܐܝܢܐ ܕܗܼܘ܆ ܘܡܟܣܼܣ ܒܟܣܝܝܐ. ܘܣܿܠܩܝܢ [ܡܢܗ] ܠܗ̈ܓܐ ܘܡܼܬܟܢܫܝܼܢ ܒܟܣܝܗ. ܘܟܕ ܨ݀ܓܝܢ ܒܟܣܝܐ ܗܿܘ ܝܿܩܕܝܢ ܘܡܢܛܦܝܢ. ܗܟܘܬ ܣܿܠܩܝܢ ܠܗ̈ܓܐ ܡܼܢ ܩܕܣܗܿ ܕܐܪܥܐ. ܘܡܼܢ ܪܬܚܐ ܕܢܘܼܪܐ ܕܫܡܼܫܐ. ܘܣܿܠܩܝܢ ܘܡܼܬܟܢܫܝܢ ܬܚܝܼܬ ܐܬܝܼܪ ܢܘܼܪܢܐ ܕܐܝܼܬܘ̄ ܟܣܝܗ ܕܥ݀ܠܡܐ. ܘܬܡܿܢ ܡܼܬܥܨܪܝܢ ܘܢܿܚܬܝܢ ܥܠ ܒܪܝܼܪܬܐ ܐܪܥܐ. ܐܝܟ ܕܡܼܢ ܟܣܝܐ ܠܓܘ ܩܕܣܐ. ܘܗܿܝ ܕܒܝܩܝܛܐ ܠܐ ܗ̈ܘܝܢ ܡܼܛܪ̈ܐ. ܡܛ݀ܠ ܕܥܡ ܗܿܝ ܕܣܿܠܩܝܢ ܠ̈ܗܓܐ ܡܼܢ ܐܪܥܐ ܐܘܿ ܡܼܢ ܝܡܐ. ܒܪܗܝܼܒܘܼܬܐ ܡܼܬܛܠܩܝܢ. ܡܼܢ ܥܙܝܼܙܘܼܬ ܙܠ̈ܝܼܩܐ ܫܡܫ̈ܢܝܐ ܘܬܘܼܒ ܗܿܦܟܝܢ ܠܟܝܿܢܗܘܢ. ܘܓܿܕܫ ܒܙܒܢ ܙܒܢ ܣ݀ܓܝܢ ܠܗ̈ܓܐ ܘܙܟܿܝܢ ܠܚܡܝܼܡܘܼܬ ܫܡܼܫܐ ܘܣܿܠܩܝܢ ܘܡܼܬܥܒܝܢ ܒܐܐܪ ܘܡܼܬܥܫ̈ܢܢ ܥܢ̈ܢܐ ܘܡܚ̈ܬܢ ܡܼܛܪ̈ܐ ܘܪ̈ܣܝܼܣܐ ܘܬܘܼܒ ܘܛܐ̈ܠܐ ܕܢ݀ܚܬܝܢ ܒܠܝܠ̈ܘܬܐ܆ ܡܼܢܗܘܢ ܕܠܗ̈ܓܐ ܐܝܼܬܝܗܘܢ ܕܟܕ ܣܿܠܩܝܢ ܡܼܢ ܐܪܥܐ ܢ݀ܫܒ ܒܗܘܢ ܐܐܪ. ܘܐ݀ܫܕ ܠܗܘܢ ܥܠ ܐܪ̈ܥܬܐ ܘܥܠ ܥܣܼܒ̈ܐ ܘܙܪ̈ܥܐ ܘܛܪ̈ܦܐ. ܝܬܝܼܪܐܝܼܬ ܐܬܪ̈ܘܬܐ ܕܩܪܝܼܒܝܢ ܠܝܡܐ܆ ܣܿܓܝܢ ܒܗܘܢ ܛܐ̈ܠܐ ܣܿܓܝ̈ܐܐ ܒܣܬܘܐ ܘܒܩܝܛܐ ܝܬܝܪܐܝܼܬ ܕܐܝܟ ܐܬܪܐ ܕܡܼܨܪܝܢ ܘܟܿܠܗܿ ܐܪܥܐ ܕܐܝܓܝܦܛܘܣ ܘܕܦܠܝܣܛܝܢܝ ܘܦܘܢܝܩܝܐ ܘܣܘܪܝܐ ܘܩܠܝܠܝܩܝܐ ܘܦܝܣܝܕܝܐ ܘܒܝܛܘܢܝܐ. ܘܟܿܠܗܘܿܢ ܐܬܪ̈ܘܬܐ ܕܩܪܝܼܒܝܢ ܠܝܡܐ. ܡܛ݀ܠ ܕܒܩܝܛܐ ܣܿܓܝܢ ܠܗ̈ܓܐ ܕܣܿܠܩܝܢ ܡܼܢ ܝܡܐ ܡܼܢ ܚܡܝܼܡܘܼـܐ ܕܫܡܼܫܐ. ܘܢ݀ܫܒ ܒܗܘܢ



Page 235



ܐܐܪ ܡܥܪܒܝܐ ܘܐܫܿܕ ܐܢܘܢ ܥܠ ܐܪ̈ܥܬܐ ܗܿܠܝܢ. ܘܡܼܢ ܗܢ ܛܐܠܐ ܝܬܝܪܐܝܼܬ ܡܼܬܪܒܝܢ ܙܪ̈ܥܝܗܘܢ ܘܦܐܪ̈ܝܗܘܢ ܕܐܬܪ̈ܘܬܐ ܗܿܠܝܢ܀ ܘܒܙܒܢ ܙܒܢ ܗܿܘܝܢ ܠܗ̈ܓܐ ܝܒܝܼܫ̈ܐ ܘܠܐ ܥ݀ܒܕܝܢ ܡܼܛܪܐ ܘܠܐ ܛܐܠܐ. ܐܠܐ ܒܠܚܘܼܕ ܕ݀ܠܚܝܼܢ ܠܐܐܪ ܘܥܿܡܛ ܡܼܢ ܣܿܓܝܼܐܘܼܬܗܘܢ ܘܡܣܼܬܒܪ ܐܝܟ ܗܿܘ ܕܬܢܢܐ ܡܕܡ ܩܛܝܼܪ ܥܠ ܐܪܥ ܐܝܟ ܚܝܒܘܼܪܬܐ. ܘܗܕܐ ܠܟ ܐ݀ܬܐ܆ ܕܟܕ ܡܼܬܕܠܚܝ ܐܐܪ ܡܼܢ ܠܗ̈ܓܐ ܝܒܝܼܫ̈ܐ܆ ܒܬܪ ܝܘܡ̈ܬܐ ܕܚܝܒܘܪܐ ܗܿܘ. ܢܿܫܒ̈ܢ ܪ̈ܘܼܚܐ ܩܫܝ̈ܬܐ܆ ܡܛܠ ܕܡܼܬܕܟܐ ܐܐܪ ܡܼܢ ܠܗ̈ܓܐ ܗܢܘܢ ܥܒ̈ܝܐ ܘܝܒܝܼ̈ܫܐ. ܘܒܠܝܠ̈ܘܬܐ ܡܿܢ ܣܿܓܝܢ ܡܫܒ̈ܐ. ܡܛ݀ܠ ܕܟܕ ܣܿܠܩܝܢ ܠܗ̈ܓܐ ܠܐ ܡܬܦܠܼܗܕ ܡܼܢܗܘܢ ܡܕܡ. ܡܛܠ ܕܠܝܬ ܫܡܼܫܐ ܒܠܝܠ̈ܘܬܐ. ܘܟܕ ܣܿܓܝܢ ܕܚܿܝܢ ܠܐܐܪ ܠܐܬܪܐ ܐܚܪܢܐ. ܘܢܿܫܒ̈ܢ ܡܼܢܗ ܘܠܗܼܠ ܪ̈ܘܼܚܐ. ܐܘܟܝܼܬ ܗܼ، ܐܐܪ ܡܼܙܕܪܒ ܡܼܢ ܠܗ̈ܓܐ. ܐܝܟ ܕܡܼܢ ܪ̈ܦܐ. ܘܥ݀ܒܕ ܡܫܒ̈ܐ ܗܿܠܝܢ. ܐܝܼܬ ܕܝܢ ܬܘܼܒ ܠܗ̈ܓܐ ܒܝܼܫ̈ܐ ܘܣܿܓܝܼ ܥܒ̈ܝܐ ܕܣܿܠܩܝܢ ܡܼܢ ܐܪ̈ܥܬܐ ܦܩܥܬܢ̈ܝܐ ܘܡܕܒܪ̈ܝܬܐ ܒܥܕܢ ܛܗܪܐ ܩܝܛܝ̈ܐ. ܒܗܿܝ ܕܥ݀ܐܠܐ ܫܚܝܼܢܘܼܬܐ ܒܠܒܗܿ ܕܐܪܥܐ ܘܡܣܩܐ ܠܗܘܢ ܒܦܩ̈ܥܐ ܕܐܪܥܐ. ܘܐܢ ܐ̱ܢܫ ܐܘܿ ܬܘܼܒ ܚܝܘܼܬܐ ܡܼܬܛܝܒ ܬܡܿܢ ܒܐܪܥܐ ܗܿܝ ܒܗܿܠܝܢ ܥܕ̈ܢܐ܆ ܒܗܿܝ ܫܿܥܬܐ ܡܝܼܬܝܼܢ. ܡܼܛܠ ܕܡܼܬܕܚܐ ܟܿܠܗ ܐܐܪ ܡܼܢ ܕܘܼܟܬܐ ܗܿܝ ܡܼܢ ܥܒܝܘܼܬܗ ܕܠܗܓܐ ܗܿܘ ܒܝܼܫܐ. ܘܟܕ ܠܐ ܦܿܐܫ ܐܐܪ ܕܢܣܘܩܘܢ܆ ܡܼܬܚܣܝܢ ܘܡܼܬܛܠܩܝܼܢ ܚܝ̈ܝܗܘܢ. ܐܝܟ ܗܿܘ ܕܢܿܚܬ ܠܓܘܼܒܐ ܕܦܬܝܼܚ ܚܼܕܬܐܝܼܬ. ܘܚܒܝܼܫ ܗܘܼܐ ܒܗ ܠܗܓܐ ܥܒܝܐ ܘܠܐ ܦܿܐܫ ܒܗ ܐܐܪ. ܒܗ ܒܥܕܢܐ ܡܬܼܛܠܩܝܼܢ ܚܝ̈ܘܗܝ. ܒܗܿܝ ܕܐܬܓܠܙ ܡܼܢ ܣܘܩܐ ܕܐܐܪ. ܕܐܝܼܬܘܗܝ ܢܫܡܼܬܐ ܕܚܝ̈ܐ. ܗܿܢܐ ܠܗܓܐ ܒܝܼܫܐ ܫܥ̈ܒܝܐ܆ ܟܕ ܡܼܬܕܚܼܐ ܡܼܢ ܐܐܪ ܘܡܬܼܐܫܕ ܥܠ ܐܪܥܐ ܡܚܒܠ ܙܪ̈ܥܐ ܘܦܐܪ̈ܐ. ܘܥܒܕ ܟܘܼܪ̈ܗܢܐ ܘܚܘܼܒ̈ܠܐ ܣܿܓܝܼ̈ܐܐ ܘܝܪ̈ܩܢܐ ܫܘܒܢܐ. ܗ̄ ܪܘܼܚܐ ܕܫܘܒܐ ܡܚܒܠ ܟܝ̈ܢܐ. ܘܣܩܘܼܒܠܐ ܕܚܝ̈ܐ. ܘܙ݀ܕܩ ܠܒܢܝ̈ܢܫܐ ܕܟܕ ܚܿܙܝܢ ܙܪ̈ܥܐ ܘܥܣܼ̈ܒܐ ܕܢ݀ܚܬ ܥܠܝܗܘܢ ܝܪܩܢ ܘܡܼܚܐ ܐܢܘܢ ܪܘܼܚܐ ܕܫܘܒܐ܆ ܕܣܟ ܠܐ ܢܥܼܠܘܢ ܠܗܘܢ. ܘܠܐ ܢܚܼܨܕܘܢ ܐܢܘܢ. ܐܦܠܐ ܢܫܼܒܩܘܢ ܡܼܢ ܩܢܝܿܢܗܘܢ ܘܒܥܝܼܪܗܘܢ ܕܢܥܼܠܘܢ ܠܗܘܢ. ܐܘܿ ܣܟ ܢܐܟܠܘܢ ܡܼܢܗܘܢ. ܡܛ݀ܠ ܕܡܟܪ̈ܗܢܐ ܐܢܘܢ ܘܩܛܘ̈ܠܐ. ܘܐܦ ܗܼܢܘܢ ܒܥܝܪ̈ܐ ܝܿܕܥܝܢ ܠܗܘܿܢ ܡܼܢ ܪܘܼܚܩܐ ܣܿܓܝܼܐܐ ܣܿܝܩܝܢ ܪܝܼܚܗܘܢ ܘܠܐ ܡܼܬܩܪܒܝܢ ܠܗܘܿܢ. ܘܠܐ ܙ݀ܕܩ ܕܢܦܘܫܘܢ ܙܪ̈ܥܐ ܘܥܣܼ̈ܒܐ ܕܐܝܟ ܗܿܠܝܢ ܡܛ݀ܠ ܪܝܼܚܗܘܢ ܘܐܐܪ ܕܥ݀ܒܪ ܥܠܝܗܘܢ ܡܟܪܗܢܐ ܗܿܘ ܘܡܡܝܼܬܢܐ. ܙ݀ܕܩ ܕܒܪܗܝܼܒܘܼ ܢܐܩܕܘܢ. ܘܗܿܢܘܢ ܕܡܘܩܕܝܢ ܠܗܘܿܢ܆ ܡܼܢ ܪܘܼܚܩܐ ܢܩܘܼܡܘܢ ܡܼܢ ܟܪ ܕܢ݀ܫܒ ܪܘܼܚܐ. ܐܝܟܢܐ ܕܠܐ ܢܣܘܼܩܘܢ ܡܼܢ ܬܢܢܗܘܢ. ܘܐܦܢ ܐܫܬܚܪ ܠܚܡܐ ܒܫܢ̈ܢܐ ܕܙܪ̈ܥܐ ܗܿܢܘܢ. ܠܐ ܣܟ ܢܼܬܢܛܪ ܐܟܡܢ ܕܢܚܘܼܬ ܥܠܘܗܝ ܡܼ̰ܪܐ ܘܢܼܬܬܫܝܓ ܡܼܢܗ ܝܪܩܢܐ ܘܗܿܝܕܝܢ ܢܬܼܟܢܫ. ܡܛ݀ܠ ܕܐܦܢ ܡܬܼܬܫܝܓ ܐܿܠܦ ܙܒ̈ܢܝܢ܆ ܠܐ ܣܟ ܡܼܬܐܣܐ. ܐܠܐ ܡܟܪܗܢܐ ܗܿܘ ܘܩܛܘܠܐ܀ ܘܟܕ ܬܚܼܙܐ ܥܣܼܒܐ ܣܿܓܝܐܐ ܘܥܒܝܼܛܐ ܘܐܪܝܼܟܐ. ܐܘܿ ܕܩܪܝܼܒ ܠܡܝ̈ܐ ܘܠܐܓܡ̈ܐ ܘܝܡ̈ܡܬܐ ܘܩܒ̈ܝܬܐ. ܠܐ ܣܟ ܬܪܥܐ ܥܢ̈ܬܐ ܘܒܩܪ̈ܐ ܬܡܿܢ. ܐܦܠܐ ܬܥܼܡܪ ܒܩܪܝܼܒܘܼܬܗܘܢ.



Page 236



ܡܛ݀ܠ ܕܡܟܪ̈ܗܢܐ ܐܢܘܢ ܘܒܝܼ̈ܫܐ. ܐܬܪ̈ܘܬܐ ܕܝܢ ܪ̈ܡܐ ܘܦܬܝܼܚ̈ܐ܆ ܝܬܝܼܪܐܝܼܬ ܗܿܢܘܢ ܕܦܬܝܼܚ ܩܕܡܝܗܘܢ ܡܕܢܚܐ ܘܬܡܝܢܐ ܘܡܥܪܒܐ. ܘܝܬܝܼܪܐܝܼܬ ܬܝܡܢܐ ܦܬܝܼܚ ܩܕܡܝܗܘܢ܆ ܗܿܢܘܢ ܚܿܫܚܝܼܢ ܣܿܓܝܼ ܠܡܥܡܪܐ. ܐܝܠܝܢ ܕܝܢ ܕܚܒܝܼܫܝܢ ܘܬܚܬܝܼܝܼܢ ܠܐ ܣܟ ܚܿܫܚܝܢ. ܐܦܠܐ ܐܝܠܝܢ ܕܚܝ݀ܝܪܝܢ ܠܓܪܒܝܐ. ܝܬܝܼܪܐܝܬ ܐܝܟܐ ܕܣܿܓܝܼ̈ܐܢ ܥ݀ܒ̈ܐ ܘܥܘܼܒ̈ܛܐ ܕܥܠ ܡܝ̈ܐ܆ ܘܐܝܟܐ ܕܐܝܼܬ ܡܪ̈ܓܐ ܣܒ̈ܝܼܣܐ ܘܪ̈ܨܝܢܐ. ܗܿܠܝܢ ܟܿܗܘܿܢ ܒܝܼܫ̈ܐ ܘܡܪ̈ܗܢܐ ܐܢܘܢ܀ ܘܒܗܿܠܝܢ ܫܠܡ ܩܦܠܐܘܢ ܕܐܪܒܥܐ ܒܝܕ ܐܠܗܐ ܕܚܝܠ ܘܥܕܪ.

ܩܦܠܐܘܢ ܕܚܡܫܐ ܕܡܐܡܪܐ ܕܫܬܐ ܥܡ ܐܠܗܐ ܕܡܚܟܡ. ܬܘܼܒ ܡܛ݀ܠ ܡܼܛܪ̈ܐ ܘܪ̈ܣܝܼܣܐ ܘܡܛ݀ܠ ܡܢܐ. ܘܡܼܢ ܐܝܕܐ ܥܠܼـܐ ܗܿܘܐ ܬܠܓܐ ܘܒܪܕܐ ܘܓܠܝܼܕܐ. ܘܕܐܝܟ ܗܿܠܝܢ. ܒܩܦܠܐܘܢ ܕܩܕܡ ܗܿܢ ܐܡܼܪܢܢ ܩܠܝܼܠ ܡܼܛܠ ܡܛܪ̈ܐ ܘܛܐ̈ܠܐ ܘܪ̈ܣܝܼܣܐ ܕܐܝܼܬܝܗܘܢ ܡܼܢ ܐܣܛܘܼܟܣܐ ܕܡܝ̈ܐ ܕܠܐ ܡܘܣܦ ܣܟ ܘܐܦ ܠܐ ܡܒܨܪ. ܘܒܙܒܢ ܣܿܠܩܝܢ ܡܝ̈ܐ ܒܝܕ ܠܗ̈ܓܐ ܠܟܐ ܘܠܟܐ. ܘܡܼܢܗܘܢ ܡܼܬܥܠܝܢ ܠܥܠ ܘܡܼܬܥܒܝܢ ܘܣܿܓܝܢ ܬܚܝܼܬ ܐܬܝܼܪ. ܘܟܕ ܡܼܙܕܪܒܝܼܢ ܬܡܿܢ ܡܼـܥܨܪܝܢ ܘܢ݀ܚܬܝܢ. ܘܡܼܢܗܘܢ ܕܠܗ̈ܓܐ ܡܼܬܐܫܕܝܢ ܥܠ ܐܪ̈ܥܬܐ ܐ̱ܚܪ̈ܢܝܬܐ ܝܒܝܼܫ̈ܬܐ܆ ܘܡܬܪ̈ܛܒܢ ܘܥ݀ܒܕ̈ܢ ܦܐܪ̈ܐ. ܘܡܼܢܗܘܢ ܬܘܼܒ ܕܠܗ̈ܓܐ ܣܿܠܩܝܼܢ ܒܚܠ̈ܝܼܠܝܗܿ ܕܐܪܥܐ ܘܡܼܬܟܢܫܢ ܒܕܘܼܟܝ̈ܐ ܩܫ̈ܝܬܐ ܣܿܓܝܢ ܘܡܫܟܚܝܼܢ ܡܦܩܢܐ ܘܢ݀ܒܥܝܢ ܒܡܒ̈ܘܼܥܐ ܘܥܝ̈ܢܬܐ ܐܝܟ ܨܒܝܿܢܗ ܕܐܠܗܐ. ܘܥܠܗܿܝ ܝܬܝܼܪܐܝܼܬ ܒܛܘܼܪ̈ܐ ܘܒܪ̈ܡܬܐ ܣܿܓܝܼܐܝܢ ܡܒܘܼ̈ܥܐ ܘܥܝ̈ܢܬܐ. ܡܛ݀ܠ ܕܩܿܫܝܢ ܘܛܝܼܡܝܼܢ ܘܠܐ ܡܼܬܦܘܫܫܝܢ ܒܗܘ̈ܓܐ ܠܗ̈ܓܐ. ܐܠܐ ܡܬܟܠܝܢ ܘܡܼܬܚܒܫܝܢ ܬܚܝܼܬ ܩܫܝܘܼܬܗܘܢ ܐܝܟ ܠܗ̈ܓܐ ܕܡܼܢ ܩܕܪܐ ܒܟܣܝܐ. ܗܿܟܢܐ ܣܝܼܡܝܼܢ ܛܘܼܪ̈ܐ ܘܪ̈ܡܬܐ ܥܠ ܐܪܥܐ ܐܝܟ ܩܪܩܦܬܐ ܥܠ ܫܠܕܐ. ܘܐܝܟ ܟܣܝܐ ܥܠ ܩܕܪܐ. ܘܟܕ ܡܼܬܟܢܫܝܼܢ ܠܗ̈ܓܐ ܘܣܿܓܝܢ܆ ܗܿܘܝܢ ܡܝ̈ܐ ܣܿܓܝܼ̈ܐܐ ܘܢ݀ܒܥܝܢ ܡܼܢ ܡܦܩ̈ܢܐ ܘܪ̈ܨܝܢܐ ܘܚܠܝܼ̈ܠܐ ܕܡܫܟܚܝܼܢ ܒܐܪܥܐ ܘܒܛܘܼܪ̈ܐ. ܘܠܗ̈ܓܐ ܐܝܠܝܢ ܕܣܿܠܩܝܢ ܡܼܢ ܦܩ̈ܥܬܐ ܘܡܕܒܪ̈ܐ ܘܡܼܢ ܐܪ̈ܥܬܐ ܣܪ̈ܝܕܬܐ ܘܪ̈ܟܝܼܟܬܐ܆ ܣܿܠܩܝܢ ܒܐܐܪ ܘܡܼܬܟܢܫܝܢ ܬܚܝܼܬ ܐܬܝܼܪ. ܘܐܢ ܐܝܼܬ ܚܝܠܐ ܘܣܿܠܩܝܢ ܣܿܓܝܼ. ܣܿܓܝܢ ܘܙܿܪܒܝܢ ܘܡܼܬܥܨܪܝܢ ܬܚܝܼܬ ܐܬܝܼܪ. ܘܗܿܘܝܢ ܛܘܼܦ̈ܐ ܘܢ݀ܚܬ ܡܼܛܪܐ. ܘܒܙܒܢ ܬܐܕܐ ܘܬܫܪ̈ܝܬܐ܆ ܕܗܿܘܝܢ ܡܼܛܪ̈ܐ ܚܒܝܼ̈ܛܐ ܘܛܘܼܦ̈ܐ ܪܘܪ̈ܒܬܐ. ܘܗܿܘܝܢ ܛܘܦ̈ܢܐ ܘܡܠܐܝܐ. ܡܛ݀ܠ ܕܡܫܬܼ݀ܚܢܐ ܐܪܥܐ ܘܡܣܩܐ ܠܗ̈ܓܐ ܣܿܓܝ̈ܐܐ. ܘܡܼܢ ܚܝܠܬܢܘܼܬܗܘܢ ܣܿܠܩܝܢ ܪܗܝܼܒܐܝܼܬ ܘܙܿܪܒܝܢ ܠܚܕ̈ܕܐ ܘܡܼܬܥܨܪܝܢ ܬܚܝܼܬ ܐܬܝܼܪ ܘܢ݀ܚܬܝܢ ܡܼܛܪ̈ܐ ܚܒܝܼ̈ܛܐ. ܘܐܢ ܢ݀ܫܒܐ ܒܛܘܦ̈ܐ ܗܿܠܝܢ ܪܘܪ̈ܒܬܐ ܐܐܪ ܓܪܒܝܼܝܼܐ ܘܝܒܝܼܫܐ ܡܩܫܐ ܠܗܝܢ ܘܡܓܠ̈ܕܢ ܒܐܐܪ ܠܥܠ. ܘܟܕ ܢܚ̈ܬܢ ܘܡܛܝ̈ܢ ܠܐܪܥܐ. ܗܕܐ ܗܿܝ ܥܠܼܬܗ ܕܒܪܕܐ ܘܚܪܨܦܬܐ. ܘܠܘ ܠܥܼܠ ܡܢܼܗܿ ܕܕܘܼܟܬܐ ܬܪܝܼܨܐܝܼܬ ܡܼܬܝܼܠܕ



Page 237



ܒܪܕܐ ܡܼܢ ܗܿܘ ܥܢܢܐ܆ ܐܠܐ ܐܝܼܬ ܐܡܼܬܝ ܕܡܼܢ ܪܘܼܚܩܐ ܡܝܬܐ ܠܗ ܡܫܒܐ ܗܿܘ ܩܫܝܐ ܘܓܪܒܝܼܝܼܐ. ܘܐܝܟܐ ܡܬܼܡܠ ܗܿܘ ܡܫܒܐ ܬܡܿܢ ܡܣܼܬܿܦܩ ܒܪܕܐ ܗܿܘ ܐܘܿ ܡܼܛܪܐ ܚܒܝܼܛܐ܀ ܬܠܓܐ ܕܝܢ ܗ݀ܘܐ ܒܙܒ̈ܢܐ ܣܬܘ̈ܝܐ ܡܼܢ ܥܠܼـܬܐ ܗܕܐ. ܣܿܠܩܝܢ ܠܗ̈ܓܐ ܣܿܓܝܼ̈ܐܐ ܟܕ ܐܝܼܬ ܡܫ̈ܒܐ ܓܪ̈ܒܝܼܝܼܐ ܩܫܝ̈ܐ ܘܝܒܝܼܫܐ. ܘܒܗ ܒܐܐܪ ܡܓܠܕ ܗܼܘ ܠܗܓܐ ܟܕ ܐܝܼܬ ܐܝܟ ܬܢܢܐ ܩܛܝܼܢܐ. ܘܗܿܝܕܝܢ ܢܿܦܩ̈ܢ ܡܢܘ̈ܬܐ ܠܚܕ̈ܕܐ. ܘܗܿܘܝܢ ܦ̈ܬܐ ܪܘܪ̈ܒܬܐ ܘܙܥܘܼܪ̈ܝܬܐ. ܘܗܕܐ ܠܟ ܐ݀ܬܐ ܕܒܬܪ ܬܠܓܐ ܡܫܼܬܦܐ ܐܐܪ ܘܗܿܘܐ ܨܚܘܐ ܫܦܝܐ܀ ܙܡܝܢܬܐ ܕܝܢ ܘܓܠܝܼܕܐ ܗܿܘܝܢ ܡܼܢܗ ܕܡܫܒܐ ܓܪܒܝܼܝܐ. ܟܕ ܣܿܠܩܝܢ ܠܗ̈ܓܐ. ܡܚܝܼ̈ܠܐ ܘܪ̈ܩܝܼܩܐ ܡܼܢ ܐܦ̈ܝ ܐܪܥܐ. ܘܠܝܬ ܚܝܠܐ ܕܢܙܪܒܘܢ ܘܢܙܟܘܢ ܠܐܐܪ ܘܢܣܼܩܘܢ. ܐܠܐ ܗܿܦܟܝܢ ܡܼܬܐܫܕܝܢ ܥܠ ܐܪܥܐ ܘܗܿܘܝܢ ܛܐܠܐ. ܥܡ ܨܦܪܐ ܟܕ ܝܬܝܼܪ ܩܪܝܼܪܐ ܐܐܪ ܡܓܠܕ ܠܗܘܢ ܗܿܘ ܐܐܪ ܝܒܝܼܫܐ ܘܓܪܒܝܼܝܼܐ ܘܠܟܿܠܗܘܢ ܩܒܝ̈ܬܐ ܕܡܝ̈ܐ. ܘܐܝܼܬ ܐܡܬܼܝ ܕܝܬܝܪ ܗܿܘܐ ܐܐܪ ܩܫܝܐ ܘܝܒܝܼܫܐ ܘܩܪܝܼܪܐ. ܡܓܠܕ ܠܢܗܪ̈ܘܬܐ ܪܘܪ̈ܒܐ ܘܠܣ݀ܦܪ̈ܝ ܝܡܐ܆ ܘܡܩܫܐ ܠܐܕܫ̈ܐ ܣܿܓܝܼ̈ܐܐ܇ ܘܟܕ ܢܿܫܒ ܬܝܡܢܐ ܕܐܝܼܬܘ̄ ܚܡܝܼܡܐ܆ ܫܿܪܐ ܘܡܦܫܪ ܠܩܫܝܘܼܬܐ ܕܓܠܝܼܕܐ ܘܕܫܪܟܐ ܕܐ̱ܚܪ̈ܢܝܬܐ. ܗܿܕܐ ܥܠܼܬܐ ܕܒܪܕܐ ܘܬܠܓܐ ܘܓܠܝܼܕܐ܀ ܬܘܼܒ ܐܡܿܪܝܢܢ ܡܛܠ ܪ̈ܥܡܐ ܘܒܪ̈ܩܐ. ܡܛ݀ܠ ܕܡܼܙܕܪܒܢ ܥܢ̈ܢܐ ܡܼܢ ܣܿܓܝܼܐܘܼܬ ܠܗ̈ܓܐ ܘܡܬܕܚܝܿܢܘܼܬܗܘܿܢ ܕܠܥܠ ܡܼܢ ܐܐܪ ܘܡܼܬܕܚܐ ܡܼܢ ܠܗ̈ܓܐ ܬܚ̈ܬܝܐ܆ ܘܙܿܪܒ ܗܼܘ ܠܠܗ̈ܓܐ ܥܼܠ̈ܝܐ ܕܐܬܼܟܢܫܘ ܘܐܬܼܥܒܝܼܘ ܘܗܘܼܘ ܥܢ̈ܢܐ ܠܒܝܼܕ̈ܬܐ܆ ܘܡܼܢ ܚܝܠܐ ܕܕ݀ܚܐ ܠܗܝܢ ܢ݀ܩܫ̈ܢ ܠܐܬܝܪ ܗܿܘ ܢܘܼܪܢܐ ܘܨܪ̈ܚܢ ܘܡܛܪ̈ܛܥܢ ܘܐ݀ܬܐ ܩܠܐ ܗܿܘ ܥܫܝܼܢܐ ܕܪ̈ܥܡܐ ܡܼܢ ܓܘܪܓܚܐ ܕܥܢ̈ܢܐ ܘܪ̈ܘܼܚܐ. ܘܢ݀ܫܡܿܐ ܗܿܘ ܥܙܝܼܙܐ ܕܐܬܝܪ ܘܚܼ؛ܬܐ ܕܢܘܼܪܐ ܘܨܪܚܐ ܒܥܢ̈ܢܐ ܡܼܢ ܐܬܝܪ ܡܼܬܚܙܝܐ ܒܪܗܝܼܒܘܼܬܐ. ܩܠܐ ܕܝܢ ܡܫܼܬܘܚܪ ܡܛܠ ܡܬܼܚܐ ܕܪܘܡܐ. ܘܒܗ ܒܥܕܢܐ ܢ݀ܚܬ ܡܼܛܪܐ ܡܼܢ ܙܪܝܼܒܘܼܬܐ ܕܥܢ̈ܢܐ ܕܡܼܬܥܨܪ̈ܢ ܘܡܚ̈ܬܢ ܡܼܛܪܐ. ܘܐܢ ܡܼܛܪܐ ܠܐ ܢ݀ܚܬ ܒܬܪ ܒܪ̈ܩܐ ܘܪ̈ܥܡܐ. ܕܥ ܠܟ ܕܙܝܘܓ ܢ݀ܚܬ ܒܗܿܠܝܢ ܥܕ̈ܢܐ. ܘܡܛ݀ܠ ܕܝܬܝܪ ܡܼܬܩܫܝܢ ܠܗ̈ܓܐ ܡܼܢ ܡܥܒܕܢܘܼܬܐ ܕܐܐܪ܆ ܘܗܿܘܐ ܗܢܐ ܕܡܼܬܩܪܐ ܙܝܼܘܓ ܘܐܝܼـܘܗܝ ܟܝܿܢܗ ܘܪܘܼܟܒܗ ܡܼܢ ܠܗ̈ܓܐ ܡܝܢ̈ܝܐ ܘܡܼܢ ܐܐܪ ܡܥܪܒܝܐ ܘܓܪܒܝܼܝܼܐ. ܘܢܿܚܬ ܥܠ ܟܿܠܗܿ ܒܪܝܼܬܐ ܡܕܡ ܩܛܝܼܢܐ ܟܕ ܠܐ ܡܬܚܼܙܐ܆ ܘܡܼܬܠܚܦܛ ܒܟܝܿܢܐ ܕܐܪܥܐ ܐܝܟ ܕܟܪܐ ܥܡ ܢܩܼܒܬܐ. ܘܡܼܬܬܩܢܝܢ ܡܼܢ ܗܿܢܐ ܚܘܼܛܠܢ ܟܿܠܗܘܿܢ ܓܘܼܫ̈ܡܐ ܛܡܝܼ̈ܡܐ. ܕܗܒܐ ܐܡܿܪ ܐܢܼܐ. ܘܣܐܡܐ ܘܢܚܫܐ ܘܐܢܟܐ. ܘܐܒܪܐ. ܘܦܪܙܠܐ. ܘܐܦ ܟܐܦ̈ܐ ܝܩܝܼܪ̈ܬ݀ ܕܡܝ̈ܐ. ܘܫܪܟܐ ܕܐܕ̈ܫܐ ܕܢ݀ܦܩܝܢ ܡܼܢ ܐܪܥܐ. ܘܥܠ ܗܿܠܝܢ ܡܡܠܠܝܼܢܢ ܢܗܝܼܪܐܝܼܬ ܘܦܬܝܐܝܼܬ ܒܡܐܡܪܐ ܐ̱ܚܪܢܐ ܡܼܢ ܠܬܼܚܬ ܟܕ ܡܛܐ ܥܕܢܗܝܢ ܐܢ ܨܿܒܐ ܡܪܢ. ܡܕܝܢ ܬܬܝܼܕܥܝ ܗܕܐ ܚܬܝܼܬܐܝܼܬ. ܕܟܕ ܗܿܘܝܢ ܪ̈ܥܡܐ ܘܒܪ̈ܩܐ ܒܗ ܒܥܕܢܐ ܐ݀ܬܐ ܡܛܪܐ. ܒܪܡ ܠܘ ܒܟܿܠܕܘܟ. ܐܠܐ ܐܝܟܐ ܕܐܬܼܟܢܫܘ ܠܗ̈ܓܐ ܘܐܬܼܢܒܝܼܘ ܥܢ̈ܢܐ. ܘܐܦܢ ܒܪ̈ܩܐ ܡܼܬܚܙܝܢ



Page 238



ܠܪܘܚܩܐ ܣܿܓܝܼܐܐ. ܘܐܢ ܡܼܛܪܐ ܠܐ ܢܿܚܬ ܐܦܠܐ ܒܪܕܐ܀ ܡܼܢ ܟܿܠܦܪܘܿܣ ܙܝܘܓ ܗܿܐ ܢܿܚܬ ܟܕ ܠܐ ܣܟ ܡܼܬܚܿܙܐ. ܒܪܡ ܕܝܬܝܪ ܩܪܝܪ ܗܿܘܐ ܐܐܪ ܒܗܿܠܝܢ ܥܕ̈ܢܐ ܕܢܿܚܬ ܙܝܘܓ܀ ܘܒܪܕܐ ܡܿܢ ܡܼܢ ܛܘܼܦ̈ܐ ܪܘܪ̈ܒܬܐ ܕܢܿܚ̈ܬܢ ܡܼܢ ܥܢ̈ܢܐ ܒܬܪ ܕܡܼܬܥܨܪ̈ܢ ܬܚܝܼܬ ܐܬܝܼܪ. ܘܗܝܕܝܢ ܡܓ̈ܠܕܢ ܡܼܢ ܡܫܒܐ ܓܪܒܝܼܝܼܐ ܕܣܿܓܝܼ ܠܥܼܠ ܢܿܫܒ. ܘܐܦ ܗܼܢ̈ܝܢ ܛܘܼܦ̈ܐ ܕܒܩ̈ܢ ܒܚܕ̈ܕܐ ܘܗܘ̈ܝܼܢ ܩܼܛܥ̈ܐ ܪܘܪ̈ܒܐ ܕܓܠܝܕܐ ܐܝܟ ܓܘ̈ܙܐ ܘܐܝܟ ܠ̈ܘܙܐ. ܘܐܪ̈ܝܼܟܝ ܐܣܟܝܼ̈ܡܐ. ܘܟܿܠ ܓܘܢܐ ܢܚܿܬܢ܀ ܬܠܓܐ ܕܝܢ ܗܼܢܘܢ ܠܗ̈ܓܐ ܡܬܼܩܫܝܢ ܘܡܓܠܕܝܢ ܒܐܐܪ ܩܕܡ ܕܢܬܼܡܛܘܢ ܠܬܚܝܼܬ ܐܬܝܼܪ. ܘܟܕ ܢ݀ܩ̈ܦܢ ܡܢܘ̈ܬܐ ܠܚܕ̈ܕܐ ܟܕ ܦܪܚܝܼܢ ܒܐܐܪ ܩܕܡ ܡܫܒܐ ܗܿܘ ܓܪܒܝܼܝܼܐ. ܥܡܗܝܢ ܝܩܪ̈ܢ ܘܢܚ̈ܬܢ ܥܠ ܐܪܥܐ ܪܟܝܼܟܐܝܼܬ ܘܡܬܼܟܫ̈ܝܢ܀ ܙܡܝܬܐ ܕܝܢ ܘܓܠܝܼܕܐ ܥܡ ܗܿܝ ܕܣ̈ܠܩܝܢ ܠܗ̈ܓܐ ܡܼܢ ܐܦ̈ܝ ܐܪܥܐ܆ ܐ݀ܫܕ ܠܗܘܿܢ ܐܐܪ ܩܫܝܐ ܥܠ ܐܦ̈ܝ ܐܪܥܐ ܘܡܩܫܐ ܠܗܘܢ. ܘܗ݀ܘܝܐ ܙܡܝܬܐ ܘܓܠܝܼܕܐ ܐܝܟ ܨܒܝܢܿܐ ܘܦܘܼܩܕܢܐ ܕܒܿܪܘܝܐ ܚܟܝܼܡܐ. ܘܟܿܠܗܝܢ ܡܛܠ ܥܘܼܕܪܢܐ ܘܩܘܼܝܡܐ ܕܒܪܝܼܬܐ܀ ܘܒܪܕܐ ܡܿܢ ܡܕܚܼܠ ܘܡܣܪܕ ܘܪܕܐ ܠܡܣܟ̈ܠܢܐ. ܘܐܦ ܡܩܛܠ ܠܪ̈ܚܫܐ ܘܦܪ̈ܚܕܘܕܐ ܢܿܛܘ̈ܝܐ ܕܥܠ̈ܠܬܐ ܘܦܐܪ̈ܐ܀ ܬܠܓܐ ܕܝܢ ܘܓܠܝܼܕܐ ܒܿܚܪ ܠܐܪܥܐ ܘܡܚܕܬ ܠܗܿ ܕܬܬܼܚܝܠܝ ܐܝܟ ܗܿܝ ܕܡܼܙܕܒܠܐ ܘܫ݀ܡܢܐ ܘܡܝܬܝܐ ܦܐܪ̈ܐ. ܘܐܦ ܚܿܢܩ ܘܡܘܒܕ ܘܥ݀ܛܐ ܠܥܘܼܩܒܪ̈ܐ ܘܩܼܡܨܐ ܘܡܢܝܼܢܐ ܕܗܼܘ ܚܠܘܼܛܐ ܘܙܚܿܠܐ ܘܩܪܝܬܐ ܘܡܫܘܛܐ. ܘܟܿܠ ܕܐܝܟ ܗܿܠܝܢ ܡܐܟܝ̈ܢܐ ܘܡܣ̈ܓܦܢܐ ܕܥܠ̈ܠܬܐ. ܘܡܥܒܕ ܥܘܼܕܪ̈ܢܐ ܐ̱ܚܪ̈ܢܐ ܟܣ̈ܝܐ ܣܿܓܝܼ̈ܐܐ ܕܠܐ ܡܣܬܿܟܠܝܼܢܢ [ܚܢܢ] ܘܠܐ ܡܦܿܣܝܼܢܢ ܒܗܘܢ. ܐܝܟ ܕܗܼܘ ܠܚܘܕ ܝܿܕܥ ܘܒܪܝܼܟ ܐܝܼܩܪܗ܀ ܘܒܗܿܠܝܢ ܫܠܡ ܩܦܠܐܘܢ ܕܚܡܫܐ [ܕܡܐܡܪܐ ܕܫܬܐ] ܒܝܕ ܐܠܗܐ ܕܚܝܠ ܘܥܕܪ.

ܩܦܠܐܘܢ ܕܫܬܐ ܥܡ ܐܠܗܐ ܕܡܚܟܡ. ܥܠ ܗܿܝ ܡܼܢ ܡܘܿܢ ܘܐܝܟܢ ܗ݀ܘܝܢ ܫܘܼܚܠܦ̈ܦܐ ܕܙܒ̈ܢܐ ܕܬܐܕܐ ܘܩܝܛܐ ܘܬܫܪ̈ܝܬܐ ܘܣܬܘܐ ܚܝܠܗ ܪܒܐ ܕܐܠܗܐ ܣܿܦܩ ܠܟܿܠܡܕܡ. ܐܠܐ ܚܟܡܬܗ ܠܝܬ݀ ܦܘܪ̈ܫܢܐ܆ ܥܒܼܕܬ݀ ܬܡܝܼܗ̈ܬܐ ܪܘܪ̈ܒܬܐ ܘܫܘܼܚܠ̈ܦܐ ܣܿܓܝܼ̈ܐܐ ܒܟܿܠܗܝܢ ܒܪ̈ܝܬܐ ܘܬܘܼܩ̈ܢܐ. ܐܝܿܟܢܐ ܕܬܬܝܼܕܥܝ ܚܟܼܡܬܗ ܪܒܬܐ ܕܡܬܩܢܢܐ ܚܟܝܼܡ ܒܟܿܠ. ܘܡܿܢ ܗܿܕܐ ܢܬܬܡܗ ܣܿܓܝܼ. ܘܟܕ ܡܼܬܬܡܗ ܡܼܬܪܚܡ [ܘܟܕ ܡܬܪܚܡ] ܘܠܘܬܗ ܢܓܿܕ ܠܪ̈ܚܡܘܗܝ ܫܪܝܼܪ̈ܐ ܘܠܐ ܦܠ̈ܝܼܓܐ. ܡܢܘܼ ܗܿܘ ܕܟܕ ܡܬܼܒܩܐ ܒܗܘ̈ܝܐ ܘܬܘܼܩ̈ܢܐ ܘܟܝ̈ܢܐ ܟܿܠܗܘܢ ܕܒܪܝܼܬܐ. ܘܚܿܐܪ ܘܡܐܨܕ ܒܗܘܢ ܦܪܘ݀ܫܐܝܼܬ ܒܥܝܢܐ ܟܣܝܼܬܐ ܕܪܥܝܢܗ. ܘܡܣܼܬܟܠ ܠܚܝܠܐ ܪܒܐ ܕܛܡܝܼܪ ܒܗܘܢ ܘܠܬܐܘܪܝܐ ܪܘܚܢ݀ܝܬܐ ܕܟܿܣܝܐ ܒܗܘܢ. ܘܠܐ ܬܘܪ. ܘܬܡܿܗ ܒܒܪܘܼܝܐ ܚܟܝܼܡ ܒܟܿܠ. ܘܟܕ ܬܡܿܗ. ܡܬܼܢܓܕ ܠܘܬ ܚܘܼܒܐ ܡܚܝܕܢܐ ܘܠܐ ܡܼܬܕܪܟܢܐ. ܒܪܝܼܟ ܗܼܘ ܗܿܘ ܕܠܐ ܡܼܬܕܪܟܝܢ ܕܝܼܢܘ̈ܗܝ ܘܠܐ ܡܬܼܥܩܒ̈ܢ ܐܘܼܪ̈ܚܬܗ. ܐܡܼܪ ܚܕ ܡܼܢ ܓܒܪ̈ܐ ܐܠܗ̈ܝܐ. ܕܗܿܘ ܡܐ ܕܐܝܼܬܘ̄ ܐܠܗܐ ܠܡܼܬܝܕ̈ܥܢܐ. ܗܟܢܐ ܫܡܼܫܐ ܠܡܬܪ̈ܓܫܢܐ. ܐܘܟܝܼܬ ܠܓܘܼܫܡ̈ܢܐ. ܗ̄ ܣܡ ܐܠܗܐ ܒܟܝܿܢܗ ܕܗܿܢܐ ܫܡܼܫܐ ܡܥܒܕܢܘܬܐ ܪܒܬܐ ܘܓܘܼܫܡܢ݀ܝܬܐ ܕܡܼܢ ܫܒܝܼܚܘܼܬ ܣܿܥܘܪ̈ܘܬܐ ܕܡܥܒܕ ܒܟܿܠܗܘܢ ܓܘܼܫ̈ܡܐ ܕܚܝ̈ܘܬܐ ܘܕܐܪܥܐ ܘܕܡܝ̈ܐ. ܕ݀ܡܐ



Page 239



ܠܐܠܗܐ ܕܐܚܝܼܕ ܟܿܠ ܘܡܕܒܪ ܠܡܬܼܝܕ݁ܢܐ ܘܒܛܝܼܠ ܠܗ ܥܠ ܡܬܪ̈ܓܫܢܐ. ܗܿܟܢܐ ܡܥܒܕ ܫܡܼܫܐ ܗܿܢܐ ܕܐܝܼܬܘܗܝ ܢܗܝܼܪܐ ܪܒܐ ܡܠܟܐ ܕܢܗܝܼܪ̈ܐ܆ ܡܐܠܠܘܢ ܕܝܢ ܕܟܿܠܗܝܢ ܒܪ̈ܝܬܐ ܗܼܘ ܡܛܟܣ ܙܒ̈ܢܐ ܘܥܕ̈ܢܐ ܒܗ ܘܡܢܗ ܡܬܼܝܕ̈ܥܢ ܫܢܝ̈ܐ ܘܬܚܘܼܡ̈ܝܗܝܢ ܘܗܼܘ ܡܦܪܫ ܝܪ̈ܚܐ ܘܡܬܚܡ ܫܒ̈ܐ ܘܡܢܐ ܝܘܡ̈ܬܐ. ܡܢܗ ܡܫܬܘܕ̈ܥܢ ܫܥ̈ܐ ܟܿܠܗܝܢ ܕܐܝܼܡܡܐ. ܗܼܘ ܡܥܒܕ ܠܫܘܚ̈ܠܦܝ ܫܢ̱ܬܐ ܒܬܗܪܐ ܪܒܐ ܟܕ ܩܿܐܡ ܒܡܼܨܥܬ݀ ܡܪܕܝܼܬܗ ܕܒܡܘܙܠܬܐ܆ ܥܿܒܕ ܫܘܝܘܼܬܐ ܐܝܼܡܡܐ ܘܠܠܝܐ. ܘܡܥܒܕ ܐܐܪ ܡܡܙܓܐ ܘܒܣܝܼܡܐ ܘܬܐܕܢܝܐ ܡܫܚܢ ܠܐܪܥ ܕܬܘܥܐ ܥܣܼܒܐ ܘܬܘܠܕܝ ܥܩܪ̈ܐ ܐܝܟ ܬܪܢܓܘܠܬܐ ܕܡܫܚܢܐ ܠܒܢ̈ܬܐ ܘܡܘܠܕܐ ܒܗܝܢ ܚܝ̈ܘܬܐ ܘܗܿܠܝܢ ܟܕ ܩܿܐܡ ܒܡܨܥܬܐ ܕܡܪܕܝܼܬܗ ܗܿܝ ܕܐܝܼܬܝܗܿ ܡܠܘܫܐ ܕܐܡܼܪܐ. ܗܿܢܐ ܒܝܬܐ ܕܐܪܝܣ ܟܘܟܒܐ ܗܿܘ ܕܪܕܐ ܒܪܩܝܼܥܐ ܕܠܥܠ ܡܼܢ ܫܡܼܫܐ ܕܐܝܼـܘܗܝ ܚܡܝܼܫܝܐ. ܘܥܠ ܗܿܝ ܐܝܼܬܘܗܝ ܒܝܬ ܪܘܼܡܪܡܗ ܘܡܐܛܒ̈ܢܘܬܗ ܕ[] ܗ̄ [] ܟܕ ܗܪܟܐ ܡܼܬܟܝܢ ܒܬܪ ܣܬܘܐ ܗܿܘ ܩܪܝܼܪܐ ܘܪܛܝܼܒܐ. ܡܥܒܕ ܐܐܪ ܛܒܿܐ ܘܡܡܙܓܐ. ܚܡܝܼܡܐ ܪܛܝܼܒܐ ܕܡܢܝܐ܆ ܡܩܝܡܢܐ ܕܚܝ̈ܐ ܘܡܢܛܪܢܐ ܕܚܘܼܠܡܢܐ. ܗܿܢܐ ܗܿܘ ܙܒܢܐ ܛܒܿܐ ܘܡܥܕܪܢܐ ܕܡܼܬܪ̈ܓܫܢܐ ܝܬܝܪ ܡܼܢ ܟܿܠܗܘܢ ܙܒ̈ܢܐ ܕܫܘܼܚܠ̈ܦܝ ܫܢ̱ܬܐ܀ ܒܬܪܟܢ ܬܘܼܒ ܣܿܠܩ ܫܡܼܫܐ ܒܡܣܩܬܐ ܕܡܪܕܝܼܬܗ ܘܡܼܬܥܠܐ ܠܕܪܓܐ ܥܠܝܐ ܕܐܝܼܬܘܗܝ ܫܘܼܠܡܐ ܡܠܘܫܐ ܕܬܐܡ̈ܐ. ܘܗܿܘܐ ܩܪܝܼܒ ܠܢ. ܡܛ݀ܠ ܕܫܒܥܐ ܩܠܝܼܡ̈ܐ ܕܥܡܪܬܐ ܐܝܼܬܝܗܘܢ ܡܼܢ ܓܒܐ ܓܪܒܝܼܝܼܐ ܕܐܪܥܐ. ܘܟܕ ܣܿܠܩ ܫܡܼܫܐ ܠܕܪ̈ܓܐ ܥܠܝ̈ܐ ܘܓܪ̈ܒܝܼܝܼܐ ܕܒܡܪܕܝܼܬܗ܆ ܗܿܘܐ ܩܪܝܼܒ ܠܩܠܝܼܡ̈ܐ ܕܥܡܪܬܐ. ܘܡܫܚܢ ܠܗܘܢ ܘܡܚܡ ܝܬܝܪ ܡܛ݀ܠ ܙܠ̈ܝܼܩܘܗܝ ܕܫܿܟܢܝܢ ܥܠ ܪ̈ܫܝܗܘܢ. ܘܡܼܢ ܝܕ ܗ̣ܿܢ ܥܒܕ ܠܫܘܼܚܠܦܐ ܩܝܛܝܐ ܘܚܡܝܼܡܐ. ܡܛ݀ܠ ܕܣܓܝ ܡܼܬܡܬܚܐ ܡܪܕܝܼܬܗ ܠܥܠ ܡܼܢ ܐܪܥܐ ܘܡܼܬܒܨܪܐ ܬܝܚܼܬ ܐܪܥܐ. ܡܛ݀ܠ ܕܐܣܛܠܝ ܠܓܪܒܝܐ. ܝ݀ܪܒ ܐܝܼܡܡܐ ܗܿܘ ܘܗܿܘܐ ܡܼܬܚܗ ܙܒܢܬܐ ܘܪܘܼܒܥܐ ܐܝܟ ܫܘܝܘܼܬ ܐܝܼܡܡܐ ܐܝܟ ܫܥ̈ܐ ܛ̄ ܫܘܝ̈ܬܐ. ܘܟܿܠܗ ܠܝ̈ܠܝ ܘܐܝܼܡܡ ܐܝܼܬܘ̄ ܡܢܘ̈ܬܐ ܚ̄. ܗܿܘܐ ܐܝܼܡܡܐ ܗܿܘ ܪܒܐ ܒܩܠܝܼܡܐ ܗܿܢܐ ܡܼܨܥܝܐ ܐܘܟܝܼܬ ܪܒܝܼܥܝܐ ܕܝܼܠܢ ܡܢܘ̈ܬܐ ܘܠܠܝܐ ܡܢܘ̈ܬܐ ܓ̄.ܘܟܡܐ ܕܬܐܙܠ ܠܓܪܒܝܐ ܐܘܿ ܠܬܝܡܢܐ. ܡܫܼܬܚܠ̈ܦܢ ܡܘܼܫܚ̈ܬܐ ܕܐܝܡ̈ܡܐ ܘܠܝ̈ܠܘܬܐ. ܡܛܠ ܨܠܿܝܐ ܕܐܪܥܐ ܐܘܟܝܼܬ ܪܘܡܐ ܕܡܨܥܬܗܿ. ܒܗܿܝ ܕܐܝܼܬܝܗܿ ܐܣܦܝܼܪܢ݀ܝܬܐ ܓܠܝܼܠܬܐ ܐܝܟ ܐܣܟܝܼܡܐ ܕܒܛܝܼܟܐ. ܘܟܕ ܥ݀ܐܠ ܫܡܫܐ ܠܪܫ ܡܠܘܫܐ ܕܣܪܛܢܐ܆ ܗܿܦܟܐ ܡܪܕܝܼܬܗ ܠܘܼܩܒܠ ܬܝܡܢܐ. ܥܕܡܐ ܕܡܿܛܐ ܠܫܘܼܠܡ ܡܠܘܫܐ ܕܒܬܘ̄ ܕܗܝܼ ܫܒܠܬܐ. ܘܗܿܝܕܝܢ ܫܿܘܐܼ ܐܝܼܡܡܐ [ܥܡ ܠܠܝܐ ܐܝܟ ܕܒܬܐܕܐܐ ܘܗܿܘܐ ܐܝܡܡܐ] ܫܥ̈ܐ ܝܒ̄. ܘܠܠܝܐ ܫܥ̈ܐ ܝܒ̄ [ܠܫܘܬ]. ܘܐܦ ܚܡܝܼܡܘܼܬܐ ܕܫܡܼܫܐ ܦܿܟܗܐ ܡܼܢ ܦܢܝܼܬܢ. ܡܛ݀ܠ ܕܐܪܚܩ ܫܡܼܫܐ ܡܼܢ ܠܥܼܠ ܡܼܢ ܪܫܢ. ܘܟܡܐ ܕܢܐܙܠ ܐ̱ܢܫ ܠܘܼܩܒܠ ܓܪܒܝܐ ܒܩܠܝܼܡ̈ܐ



Page 240



ܡܬܥܡܪ̈ܢܐ. ܝܬܝܪ ܩܪܝܼܪܝܢ ܐܬܪ̈ܘܬܐ ܗܿܠܝܢ. ܘܟܡܐ ܕܢܐܙܠ ܠܘܼܩܒܠ ܬܝܡܢܐ. ܝܬܝܪ ܚܡܝܼܡܝܼܢ. ܡܛܠ ܩܪܝܼܒܘܼܬܐ ܘܡܬܪܚܩܢܘܼܬܐ ܕܫܡܼܫܐ. ܘܟܕ ܢܿܚܬ ܗܼܘ ܫܡܼܫܐ ܠܕܪܓܐ ܬܚܬܝܐ ܘܬܝܡܢܝܐ ܕܫܘܼܠܡ ܡܠܘܼܫܐ ܕܫܟܫܛܐ ܗܿܘ ܐܝܼܡܡܐ ܗܿܘ ܪ̈ܘܒܥܐ ܐܘܟܝܼܬ ܡܢܘ̈ܬܐ ܬܠܬܐ. ܗ̄ ܫܥ̈ܐ ܛ̄ ܫܘܝ̈ܬܐ ܐܝܟ ܠܠܝܐ ܩܝܛ̈ܝܐ ܕܫܘܼܪܝ ܣܪܛܢܐ. ܘܗܿܘܐ ܠܠܝܐ ܗܿܢܐ ܣܬܘܝܐ ܡܢܘ̈ܬܐ ܚܡܫ. ܐܘܟܝܼܬ ܫܥ̈ܐ ܚܡܫܬܥܣܪ ܐܝܟ ܐܝܼܡܡܐ ܗܿܘ ܩܝܛܝܐ. ܘܚܡܝܼܡܘܼܬܐ ܕܫܡܼܫܐ ܦܟܗܐ ܣܿܓܝܼ. ܒܗܿܝ ܕܣܿܓܝܼ ܐܪܚܩܼ ܡܼܢܢ. ܘܙܠ̈ܝܼܩܘܗܝ ܡܼܢ ܓܒܢ ܡܫܚܢܝܼܢ ܠܢ. ܘܠܘ ܡܼܢ ܠܥܼܠ ܡܼܢ ܪܫܢ ܢܿܚܬܝܢ ܥܠܝܢ ܐܟܡܿܢ ܕܢܫܚܢܘܢ ܠܐܪܥܐ. ܘܒܝܕ ܗܕܐ ܣܿܓܝܢ ܠܗ̈ܓܐ ܘܣܿܩܝܢ ܘܡܼܬܟܢܫܝܼܢ ܒܐܐܪ ܘܡܼܬܥܩܒܝܢ. ܘܐܦ ܐܐܪ ܡܼܬܕܚܐ ܡܢܼܗܘܢ ܘܡܼܬܬܙܝܼܥ ܠܟܐ ܘܠܗܠ ܘܣܿܓܝܐ ܩܪܝܼܪܘܼܬܐ. ܘܡܼܬܥܫܢܝܢ ܠܗ̈ܓܐ. ܘܡܼܬܠ̈ܒܕܢ ܥܢ̈ܢܐ. ܘܡܼܬܥܨܪ̈ܢ ܘܡܚ̈ܬܢ ܡܼܛܪ̈ܐ. ܘܡܼܬܩܘܪܪ ܐܐܪ ܘܟܝ̈ܢܐ ܘܗ̈ܘܝܢ ܣܬܘ̈ܐ. ܗܕܐ ܗܝ ܥܠܼܬܐ ܕܗܿܠܝܢ ܫܘܼܚܠ̈ܦܐܬ ܕܓܕܫܝܢ ܒܒܪܝܼܬܐ. ܟܿܠܗܘܢ ܡܼܢ ܡܬܩܪܒܢܘܼܬܗ ܕܫܡܼܫܐ ܘܡܬܪܚܩܢܘܼܬܗ. ܘܠܫܘܼܡܠܝ ܫܢ̱ܬܐ ܗܼܘ ܐܝܼܬܘܗܝ ܥܠܼܬܐ ܒܫܘܼܡܠܝ ܡܼܬܟܪܟܢܘܼܬܗ ܕܠܟܿܠܗܿ ܓܝܓܠܐ ܕܡܘܙܠܬܐ ܡܫܼܬܿܡܠܝܐ ܫܢ̱ܬܐ. ܘܐܢ ܢܐܨܕ ܐ̱ܢܫ ܚܟܝܼܡܐܝܼܬ ܥܠܼܬ݀ ܟܿܠܗܘܿܢ ܬܘܼܩ̈ܢܐ ܘܗܿܘܝܐ ܕܡܼܢ ܐܣܛܘܼܟ̈ܣܐ ܗܼܘ ܐܝܼܬܘܗܝ. ܗܼܘ ܡܒܫܠ ܠܐܪܥܐ ܘܡܘܠܕܐ ܕܗܒܐ ܘܣܐܡܐ ܘܢܚܫܐ ܘܫܪܟܐ ܕܓܘܼܫ̈ܡܐ. ܘܡܒܫܪ ܠܟ̈ܐܦܐ ܘܡܨܠܠ ܘܡܒܪܚ. ܘܩ݀ܢܝܢ ܓܘ̈ܢܐ ܡܫܚܠ̈ܦܐ ܘܢܗܝܼܪ̈ܐ܆ ܥܡ ܚܝ̈ܠܐ ܐ̱ܚܪ̈ܢܐ ܘܡܥܒܕ̈ܢܘܬܐ ܣܿܓܝܼ̈ܐܬܐ ܕܬܕܡܘܪܬܐ ܕܣܿܥܪ̈ܢ. ܗܿܐ ܡܒܫܠ ܦܐܪ̈ܐ ܘܡܫܡܢ ܙܪ̈ܥܐ ܘܡܪܒܿܐ ܘܡܢܛܪ. ܘܡܝܬܐ ܟܿܠܡܕܡ ܠܗܿܘܝܐ. ܗܼ، ܡܠܩܛ ܘܡܝܒܫ ܣܝܢܐ ܘܣܪܝܘܼܬܐ. ܘܡܕܟܐ ܠܨܐܝܘ̈ܬܐ ܘܘܡܣܝܘܼܬܐ ܘܩܡܘܠܘܼܬܐ ܕܒܒܪܝܬܐ. ܘܐܝܟ ܗܿܝ ܕܐܡܝܪܐ ܕܠܝܬ ܕܛܫܿܐ ܡܼܢ ܠܗܓܗ. ܡܛ݀ܠ ܕܒܟܿܠܗܘܢ ܟܝ̈ܢܐ ܕܒܥܿܠܡܐ ܗܢܐ ܥܿܐܠ ܚܝܠܗ ܘܡܥܒܕ. ܘܐܝܟܐ ܕܐܝܼܬ ܦܢܝ̈ܬܐ ܓܪ̈ܒܝܝܬܐ. ܘܠܐ ܫ݀ܟܢܝܢ ܙܠ̈ܝܩܘܗܝ ܥܠܝܗܝܢ. ܐܠܐ ܡܼܢ ܗܘܦܐ ܕܒܓܒܐ ܐ̱ܚܪܢܐ ܘܡܼܢ ܐܐܪ ܥ݀ܐܠ ܚܝܠܗ ܒܕܘܼܟ̈ܝܬܐ ܗܿܠܝܢ. ܘܒܕܘܼܟ̈ܝܬܐ. ܓܘܝ̈ܬܐ ܘܣܿܓܝܼ ܬܚܬܝ̈ܬܐ. ܘܒܐܪܥܐ ܡܿܢ ܠܬܚܼܬ ܢ݀ܚܬ ܘܡܬܼܥܡܩ ܘܡܥܒܕ ܚܝܠܗ ܕܫܡܼܫܐ ܥܕܡܐ ܠܡܬܼܚܐ ܕܦܪܣܚܐ ܚܕ ܕܥ݀ܒܕ ܡܝܼ̈ܠܐ ܐܪܒܥܐ. ܗܟܘܬ ܘܒܐܐܪ ܠܥܼܠ܆ ܦܪܣܚܐ ܚܕ ܡܥܒܕ ܘܬܘܼܒ ܠܐ. ܡܛ݀ܠ ܕܡܬܡܚܠ ܚܝܠܗ ܡܼܢ ܩܪܝܼܪܘܼܬܐ ܕܐܐܪ ܘܡܫܒ̈ܐ ܓܪ̈ܒܝܼܝܼܐ. ܘܒܗܿܝ ܕܠܝܬ ܐܪܥܐ ܐܘܿ ܓܘܼܢܝܐ ܕܟܕ ܫܿܟܢܝܢ ܥܠܝܗܿ ܙܠ̈ܝܼܩܘܗܝ ܫܿܚܢܝܼܢ ܘܡܫܚܢܝܼܢ. ܐܠܐ ܥܡܗܘܢ ܡܼܬܡܚܠܝܢ ܘܙ݀ܥܪܐ ܡܥܒܕܢܘܼܬܗܘܢ ܡܼܢ ܡܬܼ̇ܐ ܘܦܝ̈ܫܐ. ܘܟܕ ܢ݀ܚܬ ܗܼܘ ܫܡܼܫܐ ܠܓܘܼܢܝܐ ܬܝܡܢ݀ܝܬܐ܆ ܡܫܚܢ ܠܦܢܝܼܬܐ ܗܿܝ ܕܠܗܠ ܡܼܢ ܡܨܥܬܗܿ ܕܐܪܥܐ. ܘܥܒܕ ܬܡܿܢ ܩܝܛܐ. ܘܠܢ ܚܢܢ ܣܬܘܐ. ܘܬܘܼܒ ܟܕ ܠܢ ܩܝܛܐ ܗܿܘܐ. ܠܗܿܢܘܢ ܣܬܘܐ ܐܝܬܘ̄. ܡܛܠ ܡܬܼܪܚܩܢܘܼـܐ ܕܡܢܼܗܘܢ. ܘܐܢ ܐܝܼـ ܒܗܿܝ ܦܢܝܼܬܐ ܒܢܝ̈ܢܫܐ



Page 241



ܐܘܿ ܬܘܼܒ ܚܝ̈ܘܬܐ ܝ݀ܕܥܝܼܢܢ. ܘܠܐ ܐܝܼܬܝܗܿ ܝܒܫܐ ܐܘܿ ܝܡܐ. ܡܛ݀ܠ ܕܐܪܥܐ ܟܿܠܗܿ ܥܡ ܝܡ̈ܡܐ ܘܩܒܝ̈ܬܐ ܕܒܗܿ ܒܟܿܠܗ ܐܣܦܝܪܢܝܘܼܬܗܿ ܡܦܠܓܐ ܚܡܫ ܡܢܘ̈ܬܐ ܐܝܟ ܐܣܟܡܐ ܗܢܐ ܕܪܫܡܝܼܢܢ ܗܪܟܐ

PICTURE ON PAGE 241

ܗܿܫܐ ܣܒ ܒܗܘܢܐ ܐܝܟ ܐܣܟܡܐ ܗܿܢܐ. ܕܐܝܼܬܝܗܿ ܐܪܥܐ ܓܠܝܼܠܬܐ ܐܣܦܝܪܢܿܝܬܐ. ܘܦܠܓܗܿ ܚܡܫ ܡܢܘ̈ܢ. ܚܕܐ ܡܼܨܥ݀ܝܬܐ. ܘܐ̱ܚܪܬܐ ܡܼܢ ܓܪܒܝܗܿ. ܘܐ̱ܚܪܬܐ ܡܼܢ ܬܝܡܢܗܿ. ܘܬܪ̈ܬܝܢ ܐܚܪ̈ܢܝܬܐ ܙܘܝ̈ܬܗܿ ܕܐܪܥܐ. ܘܗܿܝ ܓܪܒܝܝܬܐ ܕܬܚܝܼܬ ܦܘܠܠܘܿܣ ܓܪܒܝܝܐ. ܘܗܿܝ ܬܝܡܢܝܬܐ ܕܬܚܝܼܬ ܦܘܠܠܘܣ ܬܝܡܢܝܐ ܕܠܐ ܡܬܼܚܙܐ ܠܢ܆ ܕܐܝܼܬܝܗܿ ܚܫܘܼܟܬܐ ܕܠܐ ܚܿܙܝܐ ܫܡܼܫܐ ܡܼܢ ܪ̈ܘܡܐ ܕܐܣܦܝܼܪܘܼܢܝܘܬܗܿ ܕܐܪܥܐ. ܘܐܦ ܐܝܼܬܝܗܿ ܩܪܝܪܬܐ ܣܿܓܝܼ ܡܼܢ ܪܚܝܼܩܘܼܬܗ ܕܫܡܼܫܐ ܡܼܢܗܿ.



Page 242



ܘܐܢ ܐܝܼܬܝܗܿ ܐܪܥܐ ܝܒܝܼܫܬܐ ܐܘܿ ܝܡܐ܆ ܠܐ ܣܟ ܝ݀ܕܥ ܐ̱ܢܫ. ܐܠܐ ܐܢ ܢܗܼܘܐ ܢܒܝܐ ܘܚܿܙܐ ܒܪܘܼܚܐ ܕܐܠܗܐ ܘܝ݀ܕܥ ܟܣܝ̈ܬܐ܀ ܘܠܟܐ ܡܢܗܿ ܐܝܼܬ ܦܢܝܼܬܐ ܬܝܡܢ݀ܝܬܐ ܕܠܗܠ ܡܼܢ ܐܪܥܐ ܗܿܝ ܝܿܩܕܬܐ ܘܠܐ ܡܼܬܥܡܪܢܝܼܬܐ. ܘܡܛܠ ܡܥܒܪܬܗ ܕܫܡܼܫܐ. ܘܙ݀ܕܩ ܕܬܗܼܘܐ ܦܢܝܼܬܐ ܗܿܝ ܕܠܗܠ ܡܼܢ ܡܨܥܬܗܿ ܕܐܪܥܐ ܡܡܙܓܬܐ ܐܝܟ ܗܿܕܐ ܦܢܝܼܬܐ ܓܪܒܝܼܝܼܬܐ ܕܥܡܪܝܼܢܢ ܒܗܿ. ܘܡܦܠܓܐ ܫܒܥܐ ܩܠܝܼܡ̈ܐ. ܘܣܬܘܐ ܕܬܡܿܢ ܩܝܛܐ ܐܝܼܬܘܗܝ ܠܘܬܢ. ܡܛ݀ܠ ܡܬܼܩܪܒܢܘܼܬܗ ܕܫܡܼܫܐ ܠܘܬܢ ܘܡܬܪܚܩܢܘܼܬܗ ܕܡܼܢ ܬܡܿܢ. ܘܗܟܘܬ ܣܬܘܐ ܕܠܘܬܢ ܩܝܛܐ ܐܝܼܬܘ̄ ܬܡܿܢ. ܒܪܡ ܕܝܢ [ܐܢ] ܐܝܼܬܝܗܿ ܝܒܝܼܫܬܐ. ܐܘܿ ܝܡܐ ܣܟ ܠܐ ܝܿܕܥܝܼܢܢ. ܐܠܐ ܐܢ ܥ݀ܡܪܝܢ ܒܗܿ ܒܢܝ̈ܢܫܐ ܐܘܿ ܬܘܼܒ ܚܝ̈ܘܬܐ. ܐܠܐ ܡܛ݀ ܕܠܐ ܡܼܨܝܐ ܠܒܪܢܫܐ ܕܢܥܼܒܪ ܒܐܪܥܐ ܗܿܝ ܝ݀ܩܕܬܐ ܘܚܠܢܝܼܬܐ ܕܠܝܬ ܒܗܿ ܣܟ ܥܣܼܒܐ ܐܘܿ ܐܝܼܠܢܐ. ܐܦܠܐ ܛܘܼܪ̈ܐ ܐܘܿ ܪ̈ܡܬܐ. ܐܠܐ ܡܕܒܪܐ ܨܕܝܐ ܘܝܩܝܼܕܐ ܕܡܫܼܬܠܗܒ ܐܡܝܼܢܐܝܼܬ ܡܼܢ ܐܡܝܼܢܘܼܬܗ ܕܫܡܼܫܐ ܕܥ݀ܒܪ ܥܠܘܗܝ. ܘܥܡܪܝܢ ܒܗ ܬܢܝܼ̈ܢܐ ܪܘܪ̈ܒܐ. ܘܒܐܝܼܡܡܐ ܢܿܚܬܝܢ ܒܚܘܼܠ̈ܢܐ ܥܡܝܼ̈ܩܐ ܕܐܪܥܐ. ܘܒܠܠܝܐ ܢ݀ܦܩܢ ܘܒܿܠܥܝܢ ܚܕ ܠܚܕ. ܘܐܝܼܡܡܐ ܘܠܠܝܐ ܫ݀ܘܝܢ ܐܢܘܢ ܒܗܿ ܐܡܝܼܢܐܝܼܬ. ܡܛ݀ܠ ܕܐܝܼܬܝܗܿ ܡܼܨܥܬܗܿ ܕܐܣܦܪܐ. ܘܐܡܝܼܢܐܝܬ ܫܡܼܫܐ ܠܥܼܠ ܡܢܗܿ ܥ݀ܒܪ ܟܕ ܡܼܬܟܪܟ ܥܡ ܡܘܙܠܬܐ. ܘܐܦ ܡܼܨܛܠܐ ܩܠܝܼܠ ܠܟܐ ܘܠܗܠ ܒܩܝܛܐ ܘܒܣܿܬܘܐ. ܐܠܐ ܩܪܝܼܒ ܘܠܐ ܥܿܒܕ ܫܘܼܚܠܦܐ ܣܿܓܝ. ܒܪܡ ܒܦܢܝܼܬܐ ܗܿܝ ܕܠܥܠ ܡܢܗܿ ܕܡܨܥܬܗܿ ܕܐܣܦܝܼܪܐ ܡܼܢ ܬܝܡܢܗܿ܆ ܐܝܟ ܕܠܘܬܢ. ܗܿܟܢ ܓ݀ܕܫܝܢ ܫܘܼܚܠ̈ܦܝܗܿ ܩܝ̈ܛܝܐ ܘܣܬܘ̈ܝܐ ܘܬܐܕܢ̈ܝܐ ܘܫܬܪ̈ܝܢܝܐ. ܘܠܝ̈ܠܘܬܐ. ܘܐܝܼܡ̈ܡܐ. ܒܪܡ ܣܿܒܪܝܼܢܢ ܕܩܝܛܐ ܕܬܡܿܢ ܝܬܝܪ ܚܡܝܼܡ ܡܼܢ ܩܝܛܐ ܕܠܘܬܢ. ܡܛܠ ܕܫܡܼܫܐ ܒܬܚܘܼ̈ܡܐ ܬܚ̈ܬܝܐ ܕܪܩܝܼܥܗ ܪܕܐ ܒܗܿܘ ܙܒܢܐ ܕܣܬܘܐ ܕܠܘܬܢ ܘܩܝܛܐ ܕܬܡܿܢ. ܘܬܘܼܒ ܐܦ ܣܬܘܐ ܕܬܡܿܢ ܝܬܝܪ ܩܪܝܼܪ ܡܼܢ ܣܬܘܐ ܕܠܘܬܢ. ܡܛܠ ܕܒܙܒܢ ܣܬܘܐ ܕܬܡܿܢ ܕܐܝܼܬܘ̄ ܩܝܛܐ ܕܠܘܬܢ܆ ܫܡܼܫܐ ܫܬܚܘܼ̈ܡܐ ܥܠܼ̈ܝܐ ܕܪܩܝܼܥܐ ܕܝܠܗ ܪܕܐ ܘܗܿܘܐ ܪܡ ܣܿܓܝܼ ܘܪܚܝܼܩ ܡܼܢ ܐܪܥܐ. ܘܐܠܘ ܠܐ ܕܗܟܢ ܪܡ ܗܘܼܐ ܡܢܢ ܒܙܒܢ ܩܝܛܐ. ܣܿܒܪ ܐܢܼܐ ܕܠܐ ܡܿܨܝܢܼ ܠܡܐܚܐ ܡܼܢ ܚܘܼܡܐ ܥܙܝܼܙܐ ܕܡܘܩܕ ܗܘܼܐ ܠܢ. ܘܗܟܘܬ ܬܘܼܒ ܒܣܬܘܐ܆ ܐܠܘܼܠܐ ܕܢܿܚܬ ܗܘܼܐ ܫܡܼܫܐ ܘܗܿܘܐ ܩܪܝܼܒ ܠܐܪܥܐ ܘܡܫܚܢ ܠܗܿ ܣܿܓܝܼ܆ ܘܐܠܐ ܐܦܠܐ ܗܿܟܢ ܡܿܨܝܢܼ ܗܘܼܝܢ ܠܡܐܚܐ܆ ܡܼܢ ܩܘܼܪܐ ܬܩܝܼܦܐ. ܘܥܠܗܿܝ ܫܿܚܢܝܢ ܥܘܼܒ̈ܝܗܿ ܕܐܪܥܐ ܘܥܝ̈ܢܬܐ ܘܡܒ̈ܘܥܐ ܒܣܬܘܐ. ܡܛ݀ܠ ܕܫܡܼܫܐ ܩܪܝܼܒ ܠܐܪܥܐ ܘܡܫܚܢ ܠܗܿ ܡܼܢ ܬܝܡܢܐ. ܘܠܘܬܢ ܡܿܝܚܐ ܠܗܿ ܩܪܝܼܪܘܼܬܐ ܡܼܢ ܠܥܠ. ܘܚܿܒܫܐ ܠܗܿ ܠܚܡܝܼܡܘܼܬܐ ܗܿܝ ܒܓܘ ܥܘܼܒܗܿ܀ ܘܒܝܕ ܗܕܐ ܐܫܼܬܿܪܪܢܢ ܕܠܐ ܡܼܬܥܡܪܢܝܼܬܐ ܐܝܼܬܝܗܿ ܦܢܝܼܬܐ ܗܿܝ ܬܝܡܢܿܝܬܐ. ܡܛܠ ܕܩܝܛܐ ܕܬܡܿܢ ܣܿܓܝܼ ܚܡܝܼܡ. ܘܣܬܘܐ ܕܬܡܿܢ ܝܬܝܼܪ ܩܪܝܼܪ. ܘܐܠܘܼܠܐ ܕܗܿܠܝܢ ܦܘܼܪ̈ܣܐ ܐܠܗ̈ܝܐ. ܐܦܠܐ



Page 243



ܦܢܝܼܬܐ ܗܕܐ ܡܼܨܝܐ ܗܘܼܬ݀ ܕܢܼܥܡܪ ܒܗܿ ܐ̱ܢܫ ܐܘܿ ܚܝܘܼܬܐ ܐ̱ܚܪܬܐ. ܐܠܐ ܒܝܕ ܚܡܝܼܡܘܼܬܐ ܡܡܙܓܬܐ ܘܩܪܝܼܪܘܼܬܐ ܡܡܫܚܬܐ. ܦܪܢܣ ܘܛܟܣ ܠܙܒ̈ܢܐ ܬܗܝܼܪܐܝܬ. ܗܿܘ ܚܟܝܼܡ ܒܟܿܠ. ܘܟܿܠܗܿ ܡܬܼܥܡܪܢܝܼܬܐ ܐܬܼܬܚܡܬ݀ ܒܗܕܐ ܡܢܿܬܐ ܕܣܝܼܡܐ ܡܨܥܬ ܓܪܒܝܐ ܒܝܢܬ݀ ܐܪܥܐ ܝܩܝܼܕܬܐ ܗܿܝ ܕܒܡܨܥܬܗܿ ܕܐܪܥܐ ܬܚܝܼܬ ܫܡܼܫܐ. ܘܠܗܿܝ ܙܘܿܝܼܬܐ ܓܪܒܝܼܝܼܬܐ ܘܚܼܫܘܼܟܬܐ ܕܬܚܝܼܬ ܦܘܠܠܘܣ ܓܪܒܝܼܝܼܐ. ܒܗܕܐ ܡܢܿܬܐ ܡܦܠܓܝܢ ܫܒܥܐ ܚܒ̈ܠܐ ܐܘܟܝܼܬ ܩܠܝܼܡ̈ܐ. ܘܒܗܘܢ ܐܝܼܬܝܗܿ ܟܿܠܗܿ ܡܬܼܥܡܪܢܝܼܬܐ. ܘܡܬܚܡܐ ܡܼܢ ܐܪܒܥ ܦܼܢܝ̈ܬܗܿ. ܘܠܐ ܣܟ ܡܼܨܝܐ ܕܢܥܒܪ ܐ̱ܢܫ ܡܢ ܬܚܘܼ̈ܡܐ ܗܿܠܝܢ ܠܐ ܡܬܼܥܒܪ̈ܢܐ. ܡܼܢ ܡܕܢܚܐ ܡܿܢ ܐܝܼܬ ܠܗܠ ܡܼܢ ܐܬܪܐ ܕܨܝܢ ܥܒ̈ܐ ܥܒܝܼ̈ܛܐ ܕܣܟ ܠܐ ܡܼܨܝܐ ܠܡܼܥܒܪ ܐܢܘܢ. ܘܡܼܢ ܡܥܪܒܐ ܕܝܢ ܣܝܼܡ ܐܘܩܝܐܢܘܣ ܝܡܐ ܪܒܐ ܘܠܐ ܡܬܼܥܒܪܢܐ. ܘܡܼܢ ܓܪܒܝܐ ܬܘܼܒ ܐܝܼܬ ܐܬܪܐ ܗܿܘ ܚܫܘܼܟܐ ܘܩܪܝܼܪܐ. ܘܡܼܢ ܬܝܡܢܐ ܐܪܥܐ ܝܩܝܼܕܬܐ ܗܿܝ ܕܐܝܼܬܝܗܿ ܡܨܥܬܐ ܕܐܣܦܪܐ ܕܠܥܠ ܡܢܗܿ ܥ݀ܒܪ ܫܡܼܫܐ ܐܡܝܼܢܐܝܼܬ. ܘܕܥ ܠܟ ܕܫܡܼܫܐ ܠܐ ܡܼܨܝܐ ܕܢܕܢܚ ܥܠ ܟܿܠܗܿ ܥܿܡܪܬܐ ܫܘܝܐܝܼܬ ܒܚܕ ܥܕܢܐ. ܡܛ݀ܠ ܐܣܦܪܢܝܘܼܬܗܿ ܕܐܪܥܐ. ܘܛܠܼܠܐ ܕܨܠܝܐ ܕܪܘܡܐ ܕܓܠܝܼܠܘܼܬܗܿ. ܘܟܕ ܗܿܘܐ ܨܦܪܐ ܒܗܿܘ ܨܝܢ܆ ܒܡܕܝ ܘܒܐܬܘܪ܆ ܥܕܟܝܠ ܦܠܓܗ ܕܠܠܝܐ ܐܝܼܬܘ̄ ܠܘܬܢ ܘܒܡܥܪܒܐ ܒܐܣܦܢܝܐ ܓܘܝܬܐ ܪܡܫܐ. ܘܬܘܼܒ ܗܿܦܟܐ ܗܟܘܬ ܘܠܝܬ ܕܘܼܟܬܐ ܕܩܪܝܼܒ ܠܗܿ ܫܡܼܫܐ ܝܬܝܪ ܡܼܢ ܚܒܪܬܗܿ. ܐܠܐ ܐܟܡܐ ܕܪܡ ܡܼܢܢ ܟܕ ܩܿܐܡ ܠܥܠ ܡܼܢ ܪܫܢ ܒܦܠܓܗ ܕܝܘܡܐ܆ ܗܟܢܐ ܪܡ ܒܟܿܠ ܕܘܼܟܐ ܟܕ ܩܿܐܡ ܠܥܠ ܡܢܗܿ. ܡܛ݀ܠ ܕܐܪܥܐ ܣܝܼܡܐ ܒܡܨܥܬ݀ ܐܐܪ ܘܬܠܝܐ ܒܪܡܼܙܗ ܕܐܠܗܐ ܐܝܟ ܦܪܚܬܐ ܒܐܐܪ ܘܚܕܝܼܪ ܠܗܿ ܐܐܪ ܡܬܼܟܪܟܢܐܝܼܬ ܟܕ ܚܿܕܪܐ܆ ܐܝܟ ܚܘܪܐ ܕܒܥܬܐ ܠܡܘܼܩܪܐ. ܐܝܟܢܐ ܕܡܼܢ ܠܥܼܠ ܐܡܼܪܢܢ ܘܥܕܟܝܠ ܐ݀ܡܪܝܼܢܢ ܡܼܢ ܠܬܚܼܬ.ܗܿܫܐ ܐܫܼܬܪܪܢܢ ܕܚܕܐ ܡܢܿܬܐ ܡܼܢ ܚܡܫ ܕܐܪܥܐ ܐܝܼܬܝܗܿ ܡܼܬܥܡܪܢܝܼܬܐ ܠܚܘܼܕ. ܘܗܢ ܐܪܒܥ ܣܦܝܼܩ̈ܬܐ ܘܠܐ ܡܼܬܥܡܪ̈ܢܝܬܐ. ܬܪ̈ܬܝܢ ܡܿܢ ܗܿܠܝܢ ܙܘܝ̈ܬܐ ܚܫܘܼܟ̈ܬܐ ܘܩܪ̈ܝܪܬܐ. ܗܿܝ ܓܪܒܝܝܬܐ ܘܗܿܝ ܬܝܡܢܿܝܬܐ. ܕܫܘܝܐܝܼܬ ܚܫܘܼܟ̈ܢ ܘܩܪܝܼܪ̈ܢ ܐܝܟ ܕܐܡܼܪܢܢ. ܘܗܿܝ ܓܪܒܝܼܝܼܬܐ ܝܬܝܪ ܩܪܝܼܪܐ ܡܛ݀ܠ ܪܡܘܿܬܗ ܕܫܡܼܫܐ ܒܙܒܐ ܩܝܛܝܐ. ܒܪܡ ܠܐ ܡܿܬܚ ܐܬܪܐ ܚܼܫܘܼܟܐ ܡܼܢ ܓܪܒܝܐ ܣܿܓܝܼ ܐܝܟ ܬܝܡܢܐ. ܡܛ݀ܠܕܟܕ ܡܼܬܥܠܐ ܫܡܼܫܐ ܠܬܚܘܼ̈ܡܐ ܥܼ̈ܠܝܐ ܕܪܩܝܼܥܗ ܒܣܪܛܢܐ. ܚܿܪܐ ܝܬܝܪ ܠܩܕܡܐ ܒܐܬܪܐ ܗܿܘ ܓܪܒܝܼܝܼܐ ܡܼܢ ܬܝܡܢܐ ܕܝܢ ܟܕ ܢ݀ܚܬ ܠܓܕܝܐ. ܪܕܐ ܒܬܚܘܼ̈ܡܐ ܬܚ̈ܬܝܐ ܕܪܩܝܼܥܗ ܘܗܿܘܐ ܡܟܝܼܟ ܘܩܪܝܼܒ ܠܐܪܥܐ ܝܬܝܪ ܡܼܢ ܟܕ ܗܿܘܐ ܒܣܪܛܢܐ. ܘܡܫܚܢ ܠܐܪܥܐ ܝܬܝܼܪܐܝܼܬ ܘܠܐ ܡܼܨܝܐ ܕܢܚܘܼܪ ܣܿܓܝܼ ܥܠ ܐܬܪܐ ܗܿܘ ܕܙܘܿܝܼܬܐ ܬܝܡܢܝܬܐ. ܘܗܿܘܐ ܐܬܪܐ ܗܿܘ ܚܫܘܼܟܐ ܝܬܝܪ ܣܿܓܝܼ ܡܼܢ ܓܪܒܝܐ. ܒܪܡ ܠܐ ܗܿܘܐ ܩܪܝܪ ܐܝܟ ܗܿܘ ܡܛ݀ܠ ܩܪܝܼܒܘܼܬܗ ܕܫܡܼܫܐ ܠܐܪܥܐ. ܒܗܿܝ ܕܡܫܚܢ ܠܗܿ ܝܬܝܪ. ܘܡܿܛܐ ܚܝܠܐ ܕܫܚܝܼܢܘ̄ ܥܕܡܐ



Page 244



ܠܬܡܿܢ. ܒܗܿܝ ܕܒܣܬܘܐ ܕܝܼܠܢ ܕܐܝܼܬܘ̄ ܩܝܛܐ ܕܬܡܿܢ. ܗܿܘܐ ܩܪܝܼܒ ܠܙܘܝܼܬܐ ܗܿܝ ܬܝܡܢܝܬܐ ܘܠܐ ܗܿܘܝܐ ܣܿܓܝܼ ܩܪܝܼܪܬܐ ܐܝܟ ܓܪܒܝܼܝܼܬܐ ܒܗܿܘ ܙܒܢܐ. ܒܪܡ ܒܩܝܛܐ ܕܝܼܠܢ܆ ܕܐܝܼܬܘܗܝ ܣܬܘܐ ܕܬܡܿܢ. ܝܬܝܪ ܗܘܿܝܐ [ܩܪܝܪܬܐ] ܙܘܿܝܬܐ ܗܿܝ ܬܝܡܢܝܬܐ. ܡܛ݀ܠ ܡܼܬܥܠܝܢܘܼܬܗ ܕܫܡܼܫܐ. ܐܟܡܐ ܕܐܦ ܐܬܪܐ ܗܿܘ ܕܠܟܐ ܡܢܗܿ ܗܿܘ ܕܒܝܬ ܠܗ ܘܠܐܪܥܐ ܝܩܝܼܕܬܐ ܣܝܡ. ܒܩܝܛܐ ܕܝܼܠܢ ܕܐܝܼܬܘ̄ ܣܬܘܐ ܕܬܡܿܢ ܝܬܝܪ ܩܪܝܼܪ ܣܬܘܐ ܗܿܘ ܡܼܢ ܣܬܘܐ ܕܗܿܘܐ ܠܘܬܢ. ܡܛ݀ܠ ܡܬܥܠܝܢܘܼܬܗ ܕܫܡܼܫܐ. ܘܐܦ ܩܝܛܐ ܕܬܡܿܢ ܣܿܓܝ ܚܡܝܼܡ ܡܼܢ ܩܝܛܐ ܕܝܼܠܢ. ܡܛ݀ܠ ܡܼܬܢܚܬܢܘܼܬܗ ܕܫܡܼܫܐ. ܐܝܟܢܐ ܕܬܘܼܒ ܐܡܼܪܢܢ ܡܼܢ ܠܥܼܠ. ܘܡܛ݀ܠ ܗܿܠܝܢ ܫܘܼܚܠ̈ܦܐ܆ ܠܐ ܡܼܬܥܡܪܢ ܗܿܘ ܐܬܪܐ ܗܿܘ. ܘܐܢ ܟܝ ܘܐܝܼܬܘܗܝ ܝܒܝܼܫܐ܀ ܘܗܕܐ ܡܢܬܐ ܕܡܼܬܥܡܪܢܝܼܬܐ ܕܐܝܼܬܝܗܿ ܚܕܐ ܡܼܢ ܚܡܫ ܡܢ̈ܘܢ ܕܐܦ̈ܝ ܐܪܥܐ. ܗ̄ ܕܦܠܓܘܼܬܗܿ ܕܐܣܦܝܼܪܐ ܕܡܼܢ ܠܥܼܠ. ܗܿܢܐ ܕܠܘܬܢ ܕܝܼܠܢ ܡܣܼܬܒܪ ܡܼܢ ܠܥܠܼ. ܐܠܐ ܒܐܪܥܐ ܠܝܬ ܠܥܠ ܘܠܬܚܼܬ ܡܛ݀ܠ ܐܣܦܝܼܪܢܝܘܼܬܗܿ ܕܡܘܠܙܬܐ. ܕܐܡܝܼܢܐܝܼܬ ܡܼܬܟܪܟ ܠܥܠ ܡܢܗܿ ܚܘܼܕܪܢܐܝܼܬ. ܟܿܠܗܿ ܐܪܥܐ ܠܬܼܚܬ ܡܬܼܐܡܪܐ ܐܘܟܝܼܬ ܠܓܘ ܒܡܨܥܬܐ. ܘܗܿܘ ܓܒܐ ܕܐܦ̈ܝܗܿ ܕܐܪܥܐ ܕܠܩܘܼܒܠܢ܆ ܕܐܦ ܗܼܘ ܚܿܐܪ ܠܘܬ ܫܡܼܫܐ ܐܟܘܬܢ܆ ܘܗܟܢܐ ܪܡ ܘܡܥܠܝ ܡܢܗ ܐܝܟ ܕܡܼܢ ܠܘܬܢ ܫܘܝܐܝܼܬ. ܐܢ ܐܝܼܬܘ̄ ܝܡܐ ܐܘܿ ܝܒܫܐ ܠܐ ܝܿܕܥܝܢܢ. ܘܐܢ ܒܗܕܐ ܡܢܿܬܐ ܡܡܙܓܬܐ ܕܠܘܼܩܒܠ ܗܕܐ ܡܬܼܥܡܪܢܝܼܬܐ ܕܝܠܢ ܡܼܢ ܠܬܼܚܬ ܠܩܘܼܒܠܢ. ܐܢ ܥܿܡܪ ܒܗܿ ܐ̱ܢܫ ܐܘܿ ܬܘܼܒ ܡܕܡ ܐ̱ܚܪܝܢ ܠܐ ܝ݀ܕܥܝܼܢܢ. ܘܗܿܟܢ ܦܠܓ ܒܗܘܢܟ ܠܗܿܘ ܓܒܐ ܐ̱ܚܪܢܐ ܕܐܦ̈ܝܗܿ ܕܐܪܥܐ ܚܡܫ ܡܢ̈ܘܢ ܐ̱ܚܪ̈ܢܝܬܐ ܐܝܟ ܗܿܠܝܢ ܒܟܿܠ ܡܕܡ ܫܘܬ܇ ܐܝܟ ܕܢܗ̈ܘܝܢ ܟܿܠܗܝܢ ܥܣܪ ܡܢ̈ܘܢ. ܘܗܕܐ ܡܬܼܥܡܪܢܝܼܬܐ ܕܝܼܠܢ ܚܕܐ ܡܢܿܬܐ ܡܼܢ ܥܣܼܪܐ ܕܐܪܥܐ ܐܝܼܬܝܗܿ ܠܚܘܕ. ܣܡ̈ܡܐ ܕܝܢ ܥܡ ܐܪ̈ܥܐ ܚܒܝܼܫܝܢ. ܡܛ݀ܠ ܕܥܡ ܐܣܦܪܢܝܘܼܬܗܿ ܐܘܟܝܼܬ ܓܠܝܼܠܘܼܬܗܿ ܕܐܪܥܐ ܡܬܚܡܝܼܢ. ܘܝܡܐ ܣܿܓܝܼ ܪܒ ܘܪܘܝܼܚ ܡܼܢ ܝܫܒܐ. ܡܛ݀ ܕܐܝܟ ܓܙܪܬܐ ܒܝܡܐ܆ ܡܛ݀ܠ [ܕܪܡܐ] ܡܼܢ ܡܝ̈ܐ ܓܠܝܐ ܘܡܼܬܚܙܝܐ. ܗܿܟܢܐ ܐܣܼܒܪ ܥܠ ܐܪܥܐ ܟܿܠܗܿ ܕܚܕܝܼܪܝܢ ܠܗܿ ܡܝ̈ܐ ܕܝܡ̈ܡܐ. ܘܕܘܼܟ̈ܝܬܐ ܕܪ̈ܡܢ܆ ܓܠ̈ܝܢ ܘܡܬܼܚܙ̈ܝܢ. ܘܐܝܟܐ ܕܗܘܼܐ ܦܘܼܪܣܐ ܘܡܡܙܓܘܼܬܐ ܬܡܿܢ ܗܘܼܐ ܥܡܘܼܪܝܐ ܠܒܢܝ̈ܢܫܐ ܘܠܚܝ̈ܘܬܐ. ܐܘܿ ܐܬܚܫ̱ܒ ܥܠ ܐܪܥܐ ܙܢܼܐ ܐ̱ܚܪܢܐ. ܣܒ ܒܗܘܢܟ ܕܐܝܼܬܝܗܿ ܐܪܥܐ ܥܡ ܝܡ̈ܡܐ ܕܒܗܿ ܐܣܦܪܢܝܬܐ ܓܠܝܼܠܬܐ ܐܝܟ ܒܛܢܟܐ ܓܠܝܼܠܬܐ. ܘܡܬܘܼܚ ܥܠܝܗܿ ܒܗܘܢܟ ܥܪ̈ܩܬܐ. ܚܕܐ ܡܿܢ ܥܪܩܬܐ ܥܠ ܡܨܥܬܗܿ ܟܕ ܚܿܕܪܐ. ܗܿܕܐ ܡܿܢ ܐܝܼܬܝܗܿ ܗܿܝ ܕܬܚܝܼܬ ܫܡܼܫܐ. ܘܥܪܩܬܐ ܐ̱ܚܪܬܐ ܡܼܢ ܬܝܡܢܗܿ ܕܡܨܥܬܐ ܐܦ ܗܕܐ ܐܝܼܬܝܗܿ ܠܐ ܡܬܼܥܡܪܢܝܼܬܐ ܐܝܟ ܕܚܘܝܼܢܢ ܡܼܢ ܠܥܠ. ܘܥܪܩܬܐ ܬܠܝܬܝܬܐ ܐܝܼܬܝܗܿ ܡܼܢ ܓܪܒܝܗܿ ܕܡܼܨܥܝܬܐ. ܗܕܐ ܕܒܦܠܓܗܿ ܥܠܝܐ ܐܝܼܬܝܗܿ ܗܕܐ ܟܿܠܗܿ ܡܼܬܥܡܪܢܝܼܬܐ ܕܡܬܚܡܐ ܡܼܢ ܡܕܢܚܐ ܘܡܼܢ ܡܥܪܒܐ ܐܝܟ ܕܚܘܝܼܢܢ ܡܼܢ ܠܥܠ. ܗܿܠܝܢ ܬܠܬܐ ܥܪ̈ܩܬܐ ܚܫܘܼܒ



Page 245



ܐܢܝܢ ܬܠܬܐ ܡܢܘ̈ܬܐ. ܘܬܪ̈ܬܝܢ ܐܚܪ̈ܢܝܬܐ ܙܘ̈ܝܬܐ. ܓܪܒܝܝܬܐ ܘܬܝܡܢܝܬܐ. ܐܝܟ ܬܪܝܢ ܪܫܘܗܝ ܕܣܪܢܐ ܐܘܿ ܕܒܛܝܼܟܐ. ܗܫܐ ܒܦܠܓܗܿ ܕܡܢܿܬܐ ܕܠܓܪܒܝܐ ܡܼܢ ܡܨܥܝܬܐ ܐܝܼܬܝܗܿ ܟܿܠܗܿ ܡܼܬܥܡܪܢܝܼܬܐ ܕܫܒܥ ܩܠܝܼ̈ܡܐ ܕܟܿܠܗܿ ܬܐܒܝܠ. ܕܒܗܘܢ ܐܝܼܬ ܐ̈ܠܦܐ ܣܿܓܝ̈ܐܐ ܡܕܝܼ̈ܢܬܐ ܘܐܬܪ̈ܘܬܐ ܘܦܢܝ̈ܬܐ. ܕܐܦܠܐ ܫܡܝܼܥ ܠܗܘܢ ܒܚܕ̈ܕܐ ܐܘܿ ܣܟ ܝ݀ܕܥܝܢ ܠܚܕ̈ܕܐ ܡܼܢ ܪܚܝܼܩܘܼܬܐ ܕܒܝܢܬܗܘܢ. ܘܐܢ [ܗܕܐ] ܡܢܿܬܐ ܚܕܐ ܡܼܢ ܥܣܪܐ ܕܐܪܥܐ ܗܟܢ ܪܘܝܼܚܐ ܘܣܿܓܝܼܐܐ. ܡܼܢ ܟܿܠܗܿ ܐܪܥܐ ܘܝܡ̈ܡܐ ܕܚܕܪܝܗܿ ܘܒܓܘܗܿ. ܟܡܐ ܗܿܝ ܟܝ ܪܒܘܬܗܿ ܘܡܫܘܼܚܬܗܿ. ܡܕܝܢ ܐܐܪ ܕܚܕܪ ܠܟܿܠܗܿ ܡܼܢ ܠܒܪ ܘܐܝܼܬ ܠܗ ܗܿܢܐ ܟ݀ܠܗ ܪܘܡܐ ܥܕܡܐ ܠܐܬܝܪ܆ ܟܡܐ ܠܟܡܐ ܪܒ ܘܣܿܓܝܼ. ܘܐܦ ܗܼܘ ܐܬܝܪ ܢܘܼܪܢܐ ܕܠܒܪ ܡܼܢ ܐܐܪ ܘܡܼܢ ܐܪܥܐ. ܟܡܐ ܬܘܼܒ ܣܿܓܝܼ ܪܒ ܘܪܘܝܼܚ. ܘܗܿܟܢܐ ܐܬܼܚܫ̱ܒ ܘܣܼܒ ܒܗܘܢܟ ܒܟܿܠܗܘܢ ܪ̈ܩܝܼܥܐ ܕܫܡܝܐ. ܟܡܐ ܟܝ ܪܒ ܟܿܠܚܕ ܡܼܢ ܗܿܘ ܕܠܬܼܚܬ ܡܢܗ܆ ܡܼܢ ܐܪܥܐ ܡܕܝܢ ܟܡܐ ܠܟܡܐ ܪܒ. ܫܡܼܫܐ ܡܕܝܢ ܘܟܠܚܕ ܡܼܢ ܗܿܠܝܢ ܢܗܝܼܪ̈ܐ ܪܘܪ̈ܒܐ܆ ܟܡܐ ܗܿܝ ܡܫܘܼܚܬܐ ܕܟܿܠܚܕ ܡܼܢܗܘܢ. ܕܟܕ ܣܝܼܡܝܼܢ ܒܗܿܝ ܡܥܠܝܘܼܬܐ ܕܠܐ ܡܬܼܡܫܚܐ܆ ܘܡܢܗܪܝܢ ܘܡܬܚܙܝܢ ܠܟܿܠܗܿ ܬܐܒܝܠ. ܐܠܘܼܠܐ ܕܣܿܓܝܼ ܘܠܥܼܠ ܡܼܢ ܡܫܘܼܚܬܐ ܠܐ ܪܘܪ̈ܒܝܢ ܗܘܼܘ܆ ܠܐ ܡܬܼܚܙܝܢ ܗܘܼܘ ܡܼܢ ܗܿܝ ܡܥܠܝܘܼܬܐ ܪܡܿܬܐ ܠܟܿܠܗܿ ܬܐܒܝܠ.. ܐܪܐ ܡܘܙܠܬܐ ܕܒܗܿ ܘܠܬܼܚܬ ܡܢܗܿ ܣܕܝܪܝܢ ܗܿܠܝܢ ܟܿܠܗܘܿܢ ܢܗܝܼܪ̈ܐ ܟܡܐ ܗܿܝ ܟܝ ܡܫܘܼܚܬܐ ܕܪܒܘܼܬܗܿ. ܘܐܢ ܐܪܥܐ ܕܐܝܼܬܝܗܿ ܐܝܟ ܢܘܼܩܙܐ ܒܡܼܨܥܬ݀ ܚܘܕܪܐ ܪܘܝܼܚܐ. ܠܐ ܣܟ ܡܼܬܡܫܚܐ ܐܘܿ ܡܣܼܬܝܟܐ. ܡܕܝܢ ܗܿܠܝܢ ܚܘܼܕܪ̈ܐ ܪ̈ܡܐ ܘܡܥ̈ܠܝܐ. ܟܡܐ ܗܿܝ ܟܝ ܡܫܘܼܚܬܐ ܕܪܘܝܼܚܘܼܬܗܘܢ ܘܪܒܘܼܬܗܘܢ ܘܡܬܝܼܚܘܼܬܗܘܢ. ܘܐܢ ܗܿܠܝܢ ܠܐ ܡܬܼܡܫ̈ܚܢ ܘܠܐ ܡܣܼܬܝܟ̈ܢ܆ ܡܕܝܢ ܝܡܐ ܗܿܘ ܪܒܐ ܕܡܝ̈ܐ ܕܠܥܠ ܡܼܢ ܫܡ̈ܝܐ܆ ܡܿܢ ܡܡܪܚ ܕܢܡܠܠ ܥܠܘܗܝ ܣܟ ܡܕܡ ܐܘܿ ܢܕܪܟ [ܐܘܿ] ܢܬܚܡ. ܐܘܿ ܢܫܼܟܚ ܣܘܦܐ ܠܝܼܕܥܬܐ ܕܗܿܠܝܢ. ܐܘ̃ ܟܡܐ ܬܡܝܼܗܝܢ ܥܒܿܕ̈ܝܟ ܡܪܝܐ. ܘܛܒܿ ܥܡܝܼܩ̈ܢ ܡܫܚܒ̈ܬܟ. ܐܬܬܡܗܬ݀ ܝܼܕܥܬܟ ܡܢܝ. ܐܬܚܝܿܠܬ ܘܠܐ ܡܿܨܐܼ ܐܢܼܐ ܚܝܠܐ. ܘܟܕ ܚܿܐܒ ܐܢܼܐ ܘܠܐ ܡܕܪܟ ܐܢܼܐ ܡܙܥܩ ܐܢܼܐ. ܐܘ̃ ܠܥܘܼܡܩܐ ܕܥܘܼܬܪܐ ܘܡܕܥܐ ܕܐܠܗܐ ܡܪܝܡ ܒܐܝܼܬܘܼܬܗ. ܕܐ̱ܢܫ ܠܐ ܡܼܫ ܕܝܼ̈ܢܘ̄. ܘܐܘܼܪ̈ܚܬܗ ܠܐ ܡܬܼܥܩܒ̈ܢ܀ ܘܒܗܿܠܝܢ ܫܠܡ ܩܦܠܐܘܢ ܕܫܬܐ ܒܝܕ ܐܠܗܐ ܕܚܝܠ ܘܥܕܪ.

ܩܦܠܐܘܢ ܕܫܒܥܐ ܥܡ ܐܠܗܐ ܕܡܚܟܡ. ܕܡܛ݀ܠܡܢܐ ܡܫܘܚܪܐܝܬ ܘܡܛܟܣܐܝܬ ܐ݀ܬܝܢ ܫܘܚܠ̈ܦܐ ܕܙܒ̈ܢܐ ܘܠܐ ܗܿܘܝܢ ܡܼܢ ܫܝܠ ܚܕ ܒܬܪ ܚܕ. ܫܡ̈ܝܐ [ܠܡ] ܡܫܼܬܿܥܝܢ ܫܘܼܒܚܗ ܕܐܠܗܐ. ܘܥܒܿܕ ܐܝܼܕ̈ܘܗܝ ܡܚܘܐ ܪܩܝܼܥܐ. ܝܘܡܐ ܠܝܘܡܐ ܡܒܥ ܡܐܡܪܐ܆ ܘܠܠܝܐ ܠܠܠܝܐ ܡܚܘܐ ܡܕܥܐ. ܠܝܬ ܡܐܡܪܐ ܐܦܠܐ ܡ̈ܠܐ ܕܠܐ ܢܫܼܬܡܥ ܒܩ݀ܠܗܘܢ. ܐܟܙܢܐ ܕܐܡܼܬܝ ܕܢܚܼܙܐ ܐ̱ܢܫ ܡܓܕܠܐ ܪܡܿܪܐ ܘܫܒܝܼܚܐ ܕܡܨܒܬ ܒܒܢܝ̈ܢܐ. ܘܡܟܠܠ



Page 246



ܒܫܘܪ̈ܐ. ܘܡܫܟܠܠ ܒܥܠ̈ܝܬܐ. ܘܡܼܢ ܠܒܪ ܡܿܢ ܣܿܓܝܼ ܒܢܝ̈ܢܐ ܬܩܝܼ̈ܦܐ ܘܥܫܝܼ̈ܢܐ. ܡܼܢ ܠܓܘ ܕܝܢ ܬܘܼܒ ܝܬܝܪ ܣܿܓܝܼ ܬܘܼܩ̈ܢܐ ܫܒܝܼܚ̈ܐ ܘܨܼܒ̈ܬܐ ܪ̈ܓܝܼܓܐ. ܘܨܼܒܘ̈ܬܐ ܫܦܝܼܪ̈ܬܐ. ܘܚܫܚ̈ܬܐ ܗܕܝܼܪ̈ܬܐ ܘܥܘܼܬܪܐ ܕܠܐ ܡܘܦܐ. ܘܩܢܝܿܢܐ ܕܠܐ ܡܣܬܿܝܟ. ܘܚܝ̈ܠܘܬܐ ܕܠܐ ܡܬܼܡܢܝܢ. ܥܡ ܣܘܼܓܐܐ ܕܐܚܪ̈ܢܝܬܐ ܣܿܓܝ̈ܐܬܐ. ܗܿܝܕܝܢ ܡܼܬܚܫܒ ܒܪܥܝܿܢܗ ܥܠ ܚܟܼܡܬܐ ܪܒܬܐ ܘܝܼܕܥܬܐ ܣܿܓܝܼܐܬܐ ܕܐܘܼܡܢܐ ܗܿܘ ܕܐܬܩܢ ܗܿܠܝܢ ܟܿܠܗܝܢ. ܘܣܿܓܝܼ ܝܿܪܒ ܒܥܝܢ̈ܘܗܝ. ܘܫܡܒܚ ܠܪܒܘܼܬ ܝܕܥܬܗ ܘܣܿܓܝܼܐܘܼܬ ܚܟܼܡܬܗ. ܕܐܝܟܢ ܐܕܪܟ ܗܘܢܗ ܠܡܛܟܣܘܼ ܗܿܠܝܢ ܟܿܠܗܝܢ. ܘܡܫܼܬܪܪ ܒܠܒܗ ܘܡܗܝܡܢ ܒܬܪܥܝܼܬܗ . ܘܠܐ ܣܟ ܡܬܼܦܠܓ܆ ܕܡܼܢ ܟܿܠܦܪܘܿܣ ܐܘܼܡܢܐ ܘܡܬܩܢܢܐ ܐܝܼܬ ܠܗܿܘ ܒܢܝܿܢܐ ܫܒܝܼܚܐ ܕܡܓܕܠܐ ܗܿܘ ܡܨܒܬܐ ܘܪܓܝܓܐ ܘܕܐܣܝܼܢ̈ܢ ܒܗ ܟܿܠ ܛܒ̈ܬܐ܆ ܘܠܘ ܐܝܟ ܪܘܡܐ ܕܛܘܼܪܐ ܡܕܡ ܕܡܬܩܢ ܒܕܘܼܟ. ܘܡܿܠܐ ܐܝܼܠ̈ܢܐ ܣܒܝܼ̈ܣܐ ܕܡܼܢ ܨܒܘܼܬ ܢܦܫܗܘܢ ܡܼܬܚܫܒ ܥܠܘܗܝ. ܐܠܐ ܕܡܼܢܟܠܦܪܘܿܣ ܠܐܘܼܡܢܐ ܡܠܝܼܠܐ ܡܬܩ̈ܢܢ ܗܿܠܝܢ ܟܿܠܗܝܢ. ܘܡܼܢ ܫܒܝܼܚܘܼܬܗܝܢ ܘܬܗܝܼܪܘܼܬܗܝܢ܆ ܐܦ ܥܠ ܐܘܡܢܗܝܢ ܡܬܚܫܒ ܕܣܿܓܝܼ ܚܟܝܼܡ ܘܪܡ ܒܝܼܕܥܬܗ. ܗܟܘܬ ܟܿܠ ܒܪܐܢܫ ܕܡܫܘܬܦ ܒܝܼܕܥܬܐ ܟܕ ܚܿܐܪ ܘܡܼܬܒܩܐ ܒܝܼܕܥܬܐ ܗܕܐ ܕܫܡܝܿܐ ܕܡܬܝܼܚܐ ܠܥܠ ܡܢܢ܆ ܘܠܛܟܼܣ̈ܐ ܕܪ̈ܩܝܼܥܐ ܗܿܠܝܢ܆ ܘܠܣܕܪ̈ܐ ܕܢܗܝܼܪ̈ܐ܆ ܘܡܛܣܘܼܬ ܡܪܕܝܼܬܗܘܢ. ܘܠܐܐܪ̈ܣ ܘܙܒ̈ܢܐ ܘܫܘܼܚܠܦ̈ܝܗܘܢ. ܥܡ ܣܘܼܓܐܐ ܕܗܘ̈ܝ ܘܬܘܼܩ̈ܢܐ ܘܟܝ̈ܢܐ ܘܓܼܢ̈ܣܐ ܘܐܕ̈ܫܐ ܘܦܘܼܪ̈ܫܢܐ ܕܒܥܿܠܡܐ ܗܿܢܐ. ܡܬܕܡܪ ܘܬ݀ܗܪ ܘܡܫܼܬܿܪܪ ܕܡܢܟܠܦܪܘܿܣ. ܐܘܼܡܢܐ ܘܡܬܩܢܢܐ ܐܝܼܬ ܠܗܿܠܝܢ ܟ݀ܠܗܝܢ ܫܒܝܼܚ̈ܬܐ. ܘܐܘܼܡܢܐ ܗܿܘ ܚܟܝܼܡܐ ܘܪܡ ܝܼܕܥܬܐ. ܕܠܐ ܣܟ ܡܣܼܬܝܟܐ ܐܘܿ ܡܼܬܕܪܟܐ ܝܼܕܥܬܗ ܐܘܿ ܡܼܬܬܚܡܐ ܚܟܼܡܬܗ ܪܒܬܐ ܘܣܓܝܼܐܬ݀ ܦܘܼܪ̈ܫܢܐ. ܕܐܝܟܢ ܒܼܪܐ ܘܐܬܩܢ ܘܐܩܝܡ ܗܿܠܝܢ ܟܿܠܗܝܢ ܬܕܡܪ̈ܬܐ ܬܗܝܼܪ̈ܬܐ ܫܒܝܼܚ̈ܬܐ ܘܠܐ ܡܼܬܡ̈ܠܠܢܝܬܐ. ܕܒܟ݀ܠܚܕܐ ܡܼܢܗܝܢ ܐܢ ܡܬܒܩܐ ܗܘܢܐ ܬ݀ܡܗ ܘܡܼܬܒܠܗܐ. ܘܕܐܝܟܢ ܒܬܪ ܕܒܪܐ ܘܐܬܩܢ ܟܿܠܡܕܡ܆ ܝܿܨܦ ܘܡܦܪܢܣ ܘܒܛܝܼܪ ܠܗ ܥܠ ܢܛܝܼܪܘܼܬܐ ܘܩܘܼܝܡܐ ܕܟܿܠ ܐܝܟ ܐܘܼܡܢܐ ܕܐܼܠܦܐ ܘܩܘܼܒܪܢܝܛܗܿ ܕܒܬܪ ܕܐܬܩܢܗܿ ܘܫܡܠܝܗܿ ܒܟܿܠܗܘܿܢ ܐܕ̈ܫܐ ܕܚܫܚ̈ܬܗܿ܆ ܐܚܝܼܕ ܣܘܼܟ̈ܢܝܗܿ ܒܐܝܼܕ̈ܘܗܝ ܘܡܕܒܪ ܠܗܿ ܥܡ ܥܝܼܪܘܬܐ ܪܒܬܐ ܘܝܨܝܼܦܘܼܬܐ ܣܿܓܝܼܐܬܐ. ܗܿܟܢ ܗܿܢܐ ܐܘܼܡܢܐ ܚܟܝܼܡܐ ܘܪܫ ܐܪ̈ܕܝܟܠܐ ܚܝܠܬܢܐ ܒܬܪ ܕܡܬܼܚ ܠܗܕܐ ܝܪܝܼܥܬܐ ܘܐܩܝܼܡ ܠܗܕܐ ܩܘܼܒܬܐ ܫܒܝܼܚܬܐ ܘܡܠܼܐ ܒܗܿ ܟܿܠ ܬܘܩ̈ܢܐ ܘܚܫܚ̈ܬܐ. ܐܚܝܼܕ ܣܘܼܟ̈ܢܝܗܿ ܙܗܝܼܪܐܝܬ ܘܡܕܒܪ ܠܗܿ ܥܝܼܪܐܝܼܬ. ܘܡܦܪܢܣ ܠܗܿ ܝܨܝܼܦܐܝܼܬ. ܡܬܼܚ ܠܗܿ ܕܐܝܼܡ̈ܡܐ ܘܬܚܼܡ ܠܗܿ ܠܝ̈ܠܘܬܐ. ܛܟܣ ܠܗܿ ܙܒ̈ܢܐ ܡܫܚܠ̈ܦܐ ܠܩܘܼܝܡܗܿ ܘܢܛܝܼܪܘܼܬܗܿ. ܐܼܠܘܼ ܟܿܠܗܿ ܬܐܕܐ ܗܘܼܐ܆ ܠܐ ܙܪܥܐ ܡܼܬܪܒܐ ܗܘܼܐ ܘܡܫܼܬܡܠܐ. ܘܠܐ ܦܐܪܐ ܫ݀ܡܢ ܗܼܘܐ ܘܒ݀ܫܠ. ܘܐܼܠܘܼ ܟܿܠܗ ܩܝܛܐ ܗܘܼܐ. ܣܿܐܦ ܗܼܘܐ



Page 247



ܟܿܠܡܕܡ ܡܼܢ ܚܘܼܡ ܘܡܼـܚܪܟ ܘܡܼܬܛܠܩ ܗܘܼ ܘܦܐ. ܘܐܠܘܼ ܬܘܼܒ ܟܿܠܗ ܙܒܢܐ ܣܬܘܐ ܗܘܼܐ܆ ܠܐ ܚ݀ܝܐ ܗܘܼܐ ܟܿܠ ܒܣܪ. ܠܐ ܒܪܢܫܐ ܘܠܐ ܚܝܘܼܬܐ ܘܠܐ ܦܪܚܬܐ. ܘܐܠܘܼ ܬܘܼܒ ܗܿܠܝܢ ܫܘܼܚܠ̈ܦܐ ܚܕ ܒܬܪ ܚܕ ܪܗܝܼܒܐܝܼܬ ܓܕܫܝܢ ܗܘܼܘ ܘܐܬ݀ܝܢ ܗܟܘܬ ܠܐ ܡܼܬܩܝܡ ܗܘܼܐ ܥ݀ܠܡܐ. ܘܠܐ ܚܿܝܐ ܗܼܘܬ݀ ܟܿܠ ܒܣܪ. ܐܠܘܼ ܝܘܡܢ ܐܝܟ ܕܠܡܐܡܪ ܐܝܬ ܗܘܼܐ ܙܒܢܐ ܣܬܘܝܐ܆ ܘܠܡܚܪ ܡܼܢܫܝܠ ܡܕܪܟ ܗܼܘܐ ܩܝܛܐ ܚܡܝܼܡܐ. ܡܬܼܚܒܠܝܢ ܗܘܼܘ ܓܘܼܫ̈ܡܐ ܘܟܝ̈ܢܐ ܕܒܢܝ̈ܢܫܐ ܘܚܝ̈ܘܬܐ ܘܙܪ̈ܥܐ ܘܐܝܼܠ̈ܢܐ. ܘܟܿܠ ܡܕܡ. ܘܐܢ ܬܘܼܒ ܝܘܡܢ ܐܝܼܬܘܗܝ ܗܘܼܐ ܙܒܢܐ ܕܩܝܛܐ ܚܡܝܼܡܐ. ܘܠܡܚܪ ܡܕܪܟ ܗܘܼܐ ܡܢܫܝܠ ܣܬܘܐ܆ ܗܟܘܬ݀ ܡܼܬܚܒܠܝܼܢ ܗܘܼܘ ܟܝ̈ܢܐ ܘܓܘܼܫ̈ܡܐ ܕܒܢܝ̈ܢܫܐ ܘܚܝ̈ܘܬܐ. ܘܠܐ ܣܟ ܚܿܝܐ ܐܘܿ ܡܬܼܩܝܡ ܗܘܼܐ ܟܿܠ ܒܣܪ. ܐܠܐ ܕܒܪ ܘܛܟܣ ܗܘܼܐ ܐܘܼܡܢܐ ܚܟܝܼܡ ܒܟܿܠ. ܕܢܐܬܿܐ ܫܘܼܚܠܦܐ ܒܬܪ ܚܒܪܗ ܡܫܘܚܪܐܝܼܬ ܘܡܬܝܼܢܐܝܼܬ. ܘܣܼܡ ܒܝܬ ܫܘܼܚܠ̈ܦܐ ܕܣܬܘܐ ܘܕܩܝܛܐ ܫܘܚܠ̈ܦܐ ܐܚܪ̈ܢ ܕܬܐܕܐ ܘܕܪܒܝܥܝܐ ܕܗܘܼ ܬܫܪ̈ܝܬܐ. ܐܝܿܟܢܐ ܕܩܠܝܼܠ ܩܠܝܼܠ ܢܐܬܘܢ ܫܘܼܚ̈ܠܦܐ ܒܬܪ ܚܕ̈ܕܐ ܥܕܡܐ ܕܢܼܬܢܦܩܘܢ ܓܘܼܫ̈ܡܐ ܘܟܝ̈ܢܐ ܒܩܘܼܪܐ ܘܚܘܼܡܐ ܕܠܐ ܢܬܼܢܟܘܢ ܘܢܬܼܚܒܠܘܢ. ܘܦܠܓ ܐܢܘܢ ܐܪܒܝܥܐ ܫܘܼܚ̈ܠܦܐ. ܘܟܿܠ ܫܘܼܚܠܦܐ ܐܝܼܬܘܗܝ ܬܠܬܐ ܝܪ̈ܚܝܢ. ܡܫܚ̈ܠܦܐ ܡܛ݀ ܡܠܚܡܘܼܬܐ ܡܩܝܼܡܢܝܼܬ ܘܡܢܛܪܢܝܼܬܐ. ܫܘܼܚܠܦܐ ܡܿܢ ܬܐܕܢܝܐ ܐܝܼܬܘܗܝ ܬܠܬܐ ܝܪ̈ܚܝܢ. ܡܫܚ̈ܠܦܐ ܡܛ݀ܠ ܡܠܚܡܘܼܬܐ ܡܩܝܼܡܢܝܼܬܐ ܘܡܢܛܪܢܝܼܬܐ. ܫܘܼܚܠܦܐ ܡܿܢ ܬܐܕܢܝܐ ܐܝܼܬܘܗܝ ܢܝܼܣܢ ܕܥܕܟܝܠ ܩܠܝܼܠ ܘܩܪܝܼܒ ܠܝܪܚܐ ܐ̱ܚܪܢܐ ܕܫܘܚܠܦܐ ܣܬܘܝܐ ܕܐܝܼܬܘ̄ ܐܕܪ. ܘܐܦ ܗܼܘ ܝܪܚܐ ܕܢܝܼܣܢ ܩܕܡܝܬܗ ܩܪܝܼܪܐ ܐܝܟ ܐ̱ܚܪܝܬܗ ܕܐܕܪ. ܡܨܥܬܗ ܕܝܢ ܬܘܼܒ ܦܫܘܼܪܐ ܩܠܝܼܠ. ܐ̱ܚܪܝܬܗ ܬܘܼܒ ܝܬܝܪ. ܘܥ݀ܐܠ ܒܬܪܘܗܝ ܚܙܝܪܢ. ܗܟܘܬ ܩܕܡܝܬܗ ܩܪܝܼܒܐ ܠܐ̱ܚܪܝܬܗ ܕܐܝܪ. ܡܨܥܬܗ ܬܘܼܒ ܚܡܝܼܡܐ ܚܪܬܗ ܝܬܝܪ܀ ܒܬܪ ܗܿܠܝܢ ܝܪ̈ܚܐ ܬܠܬܐ ܬܐܕܢ̈ܝܐ܆ ܕܐܝܼܬ ܒܗܘܢ ܬܫܥܐ ܫܘܚܠ̈ܦܐ܆ ܐ݀ܬܐ ܫܘܼܚܠܦܐ ܩܝܛܝܐ. ܝܪܚܐ ܩܕܡܝܐ܆ ܬܡܘܙ. ܩܪܝܒܿ ܕ݀ܡܝܐ ܩܕܡܝܬܗ ܠܐܚܪܝܬܐ ܕܚܙܝܪܢ ܝܪܚܐ ܐܚܪܝܐ ܕܬܐܕܐ ܘܡܨܥܬܗ ܕܬܡܘܙ ܝܬܝܪ ܚܡܝܼܡܐ. ܘܐܚܪܝܬܗ ܬܘܼܒ ܝܬܝܪ. ܘܥ݀ܐܠ ܒܬܪܘܗܝ ܝܪܚܐ ܕܐܒ. ܕܐܝܼܬܘܗܝ ܥܘܙܗ ܕܩܝܛܐ ܘܡܒܫܠ ܦܐܪ̈ܐ. ܗܟܘܬ݀ ܩܕܡܝܬܗ ܥܙܝܼܙܐ ܒܚܘܼܡܐ. ܡܨܥܬܗ ܗܟܘܬ. ܘܐܚܪܝܬܗ ܒܿܨܪ ܚܘܼܡܐ ܡܼܢ ܥܙܝܼܙܘܼܬܐ. ܘܐܝܠܘܠ ܗܟܘܬ ܫܘܼܪܝܗ ܚܡܝܼܡ. ܘܡܨܥܬܗ ܬܘܼܒ ܒܨܝܼܪ. ܘܐܚܪܝܬܗ ܬܘܼܒ ܒܨܝܼܪ. ܘܗܝܕܝܢ ܡܫܪܝܢ ܩܪ̈ܬܐ ܘܡܫܒ̈ܐ ܡܦܘܼܚ̈ܢܐ. ܘܗܟܘܬ ܐܫܼܬܿܡܠܝܘ ܬܠܬܐ ܝܪ̈ܚܐ ܩܝ̈ܛܝܐ ܒܬܫܥܐ ܫܘܼܚܠ̈ܦܐ. ܗܿܘ ܡܨܥܝܐ ܥܙܝܼܙ ܒܚܘܼܡܐ ܝܬܝܼܪ ܡܼܢ ܟܿܠܗܘܿܢ܀ ܗܿܫܐ ܚܙܼܝ ܟܡܐ ܐܝܼܬ ܒܝܬ ܗܿܢܐ ܚܘܼܡܐ ܡܘܩܕܢܐ ܘܡܒܫܠܢܐ ܕܐܒ ܝܪܚܐ ܠܗܿ، ܩܘܼܪܐ ܩܫܝܐ ܘܡܨܪܦܢܐ ܕܟܢܘܢ ܐ̱ܚܪܝ. ܕܐܠܘܼ ܗܿܢܐ ܒܬܪ ܗܿܢܐ ܓܕܫ ܗܼܘܐ.



Page 248



ܒܗ ܒܥܕܢܐ ܡܼܬܚܒܠ ܗܘܼܐ ܟ݀ܠܡܕܡ ܕܒܥܿܠܡܐ. ܐܠܐ ܦܪܢܣ ܘܛܟܣ ܒܪܘܝܐ ܕܢܫܚܢ ܙܒܢܐ ܩܠܝܼܠ ܩܠܝܼܠ. ܐܝܟܢܐ ܕܢܬܼܥܝܕܘܢ ܓܘܼܫ̈ܡܐ. ܘܢܬܼܪܒܘܢ ܙܪ̈ܥܐ. ܘܢܫܼܡܥܘܢ ܦܐܪ̈ܐ. ܘܢܒܼܫܠܘܢ ܘܢܼܬܚܠܘܢ. ܐܠܐ ܡܢܫܝܼܠ ܡܕܪܟ ܗܘܼܐ [ܠܗܘܢ] ܚܘܼܡܐ ܡܫܬܿܠܩܝܢ ܗܘܼܘ ܒܪܓܝܘܼܬܗܘܢ ܘܚܿܡܝܢ ܘܝܿܒܫܝܢ ܘܢܿܬܪܝܢ ܦܐܪ̈ܐ ܘܛܪ̈ܦܐ ܘܦܩ̈ܚܐ. ܘܠܐ ܣܟ ܡܼܬܪܒܐ ܗܘܼܐ ܡܕܡ. ܐܠܐ ܒܩܠܝܼܠ ܩܠܝܼܠ ܝ݀ܪܒܝܢ ܘܡܼܬܚܝܠܝܢ ܘܡܬܓܫܡܝܢ ܐܝܟܢܐ ܕܟܕ ܚܿܐܡ ܙܒܢܐ ܢܩܘܼܡܘܢ ܠܘܼܩܒܠ ܥܙܝܼܙܘܼܬܗ ܕܚܘܼܡܐ ܘܢܼܬܒܫܠܘܢ ܫܦܖܝܪ. ܘܗܝܕܝܢ ܒܬܪ ܚܘܼܡܐ ܗܿܘ ܥܙܝܼܙܐ ܬܘܼܒ ܦܿܐܚ ܥܠܝܗܘܢ ܐܐܪ ܘܡܪܘܚ ܠܗܘܢ. ܐܝܟܐ ܕܢܬܪܟܟܘܢ ܦܐܪ̈ܐ ܘܐܒܒ̈ܢܐ. ܘܝܬܝܪ ܢܬܚܠܘܢ. ܘܬܗܼܘܐ ܚܠܝܘܼܬܗܘܢ ܗܢܝܼܐܬܐ ܘܒܣܝܼܡܬܐ. ܘܢܬܼܪ̈ܟܟܢ ܥܢܒ̈ܐ ܘܪ̈ܘܼܡܢܐ. ܘܬܣܓܐ ܒܗܘܢ ܪܛܝܼܒܘܼܬܐ ܘܢܼܬܩ̈ܛܥܢ ܩܠ̈ܦܝܗܘܢ. ܘܒܬܪ ܗܠܝܢ ܐ݀ܬܐ ܫܘܼܚܠܦܐ ܬܫܪܚܬܐ ܕܐܝܼܬܘܗܝ ܐܦ ܗܼ، ܡܨܥܝܐ ܒܝܬ ܩܝܛܐ ܠܣܬܘܐ. ܐܟܙܢܐ ܕܫܘܼܚܠܦܐ ܬܐܕܢܝܐ. ܘܝܪܚܐ ܩܕܡܝܐ ܐܝܬܘܗܝ ܬܫܪܝܢ ܩܕܝܡ. ܘܕܡܿܝܐ ܘܩܪܝܼܒܐ ܩܕܡܝܬܗ ܕܗܢܐ ܠܐܚܪܝܬܗ ܕܐܝܠܘܠ ܝܪܚܐ ܐܚܪܝܐ ܕܩܝܛܐ. ܡܫܥܬܗ ܕܝܢ ܕܬܫܪܝܢ ܬܘܼܒ ܩܠܝܼܠ ܩܪܝܼܪܐ ܘܐܚܪܝܬܗ ܬܘܼܒ ܝܬܝܪ. ܗܟܘܬ ܘܬܫܪܝܢ ܐܚܪܝ ܘܟܢܘܢ ܩܕܝܡ. ܘܗܟܢܐ ܩܠܝܼ ܩܠܝܼܠ ܐܬܝܐ ܩܪܝܼܪܘܼܬܐ. ܟܕ ܠܐ ܡܣܓܦܐ ܐܝܟ ܐ̱ܢܫ ܕܛܐܦ ܒܐܠܦܐ. ܘܟܕ ܠܐ ܡܗܠܟ ܘܠܐ ܡܫܬܦܠ ܡܝܒܠ ܠܗ ܛܘܦܐ ܡܼܢ ܕܘܟ ܠܕܘܟ. ܘܡܼܬܡܢܥ ܠܐܝܟܐ ܕܨ݀ܒܐ ܒܩܠܝܼܠ ܩܠܝܼܠ. ܟܕ ܠܐ ܡܪܓܫ. ܗܟܢܐ ܛܥܝܼܢܝܼܢ ܙܒ̈ܢܐ ܘܥܕ̈ܢܐ ܠܥܿܠܡܐ. ܘܡܝܒܠܝܢ ܠܗ ܢܝܼܚܐܝܬ ܡܼܢ ܫܘܼܚܠܦܐ ܠܫܘܼܚܠܦܐ ܟܕ ܠܐ ܡܪܓܫ܀ ܗܿܝܕܝܢ ܥ݀ܐܠ ܫܘܼܚܠܦܐ ܣܬܘܝܐ. ܘܡܘܣܦܐ ܩܠܝܼܠ ܩܠܝܼܠ ܩܪܝܼܪܘܼܬܐ. ܥܕܡܐ ܠܫܒܛ ܕܐܝܼܬܘܗܝ ܩܛܪܬܗ ܕܣܬܘܐ. ܘܡܼܢ ܟܣܗ ܘܠܗܠ ܬܘܼܒ ܒܿܨܪܐ ܗܿܝ ܩܪܝܼܪܘܼܬܐ ܥܙܝܼܙܘܼܬܐ. ܘܬܘܼܒ ܩܪܒ ܙܒܢܐ ܕܫܘܼܚܠܦܐ ܬܐܕܢܝܐ. ܘܗܿܟܢܐ ܡܼܬܟܪܟܝܼܢ ܙܒ̈ܢܐ ܘܡܼܬܛܟܣܝܼܢ ܫܘܼܚܠܦ̈ܩܐ ܒܝܨܝܼܦܘܼܬܐ ܪܒܬܐ ܘܡܦܪܢܣܢܘܼܬܐ ܬܗܝܼܪܬܐ ܕܐܘܼܡܢܐ ܚܟܝܼܡ ܒܟܿܠ. ܒܩܠܝܼܠ ܩܠܝܼܠ ܐܝܟ ܕܐܡܼܪܢܢ. ܡܛ݀ܠ ܩܘܼܝܡܐ. ܘܢܛܝܼܪܘܼـܐ ܕܗܿܢܐ ܥܿܠܡܐ ܘܕܟܿܠܗܘܢ ܟܝ̈ܢܐ ܘܗܘ̈ܝܐ ܕܒܗ. ܘܡܼܢ ܗܿܠܝܢ [ܘܕܐܝܟ ܗܠܝܢ] ܦܘܼܪ̈ܢܣܐ ܚܟܝܼ̈ܡܐ ܘܫܘܼܚܠ̈ܦܐ ܬܗܝܼܪ̈ܐ. ܘܡܼܬܟܪܟܢܘܼܬ ܙܒ̈ܢܐ. ܘܡܛܟܣܘܼܬ ܥܕ̈ܢܐ. ܘܡܬܚܡܘܼܬ ܫܢ̈ܝܐ ܘܝܪ̈ܚܐ. ܘܫܘܝܘܼܬ ܡܼܛܪ̈ܐ ܘܢܝܼܚܘܼܬ ܪ̈ܣܝܼܣܐ. ܘܠܐ ܡܟܬܪܢܘܼܬ ܡܚܫ̈ܘܼܠܐ. ܘܥܣܩܘܼܬ ܥܕ̈ܢ ܕܒܪ̈ܩܐ ܥܙ̈ܝܼܙܐ ܘܪ̈ܥܡܐ ܥܫܝܼ̈ܢܐ ܘܡܼܛܪ̈ܐ ܚܒ̈ܝܼܛܐ. ܘܡܼܢ ܠܐ ܡܬܝܼܚܘܼܬ ܫܥܬܐ ܪ̈ܥܠܐ ܘܙܘܥ̈ܐ ܘܢܘܕ̈ܐ. ܘܡܼܢ ܣܿܓܝܼ ܬܗܝܼܪ̈ܬܐ ܕܐܝܟ ܗܿܠܝܢ܆ ܝܼܕܥܢܢ ܘܐܫܬܿܪܪܢܢ ܕܠܐ ܦܘܼܠܓ܆ ܕܡܪܐ ܘܡܒܪܢܐ ܐܝܼܬ ܠܗܿܢܐ ܥ݀ܠܡܐ. ܗܿܘ ܕܗܼ، ܒܪܝܗܝ ܘܬܩܢܗ ܘܐܩܝܼܡܗ. ܘܗܘܼܝܘܼ ܡܦܪܢܣ ܠܟܿܠ ܕܒܗ ܘܝܿܨܦ ܚܟܝܼܡܐܝܼܬ



Page 249



ܘܡܫܡܠܝܐܝܼܬ ܘܡܠܝܼܠܐܝܬ. ܘܠܝܬ ܠܗ ܣܩܘܼܒܠܐ ܘܠܐ ܫܘܬܦܐ. ܘܠܐ ܒܪ ܦܚܼܡܐ. ܐܠܐ ܚܕ ܗܼܘ ܒܠܚܘܼܕ ܚܝܠܐ ܘܫܘܼܠܛܢܐ. ܘܟܝܿܢܐ ܘܨܒܝܿܢܐ ܘܡܪܘܼܬܐ ܘܡܕܒܪܢܘܼܬܐ. ܘܗܼܘ ܡܿܨܐܼ ܟܿܠ ܘܡܿܠܐܼ ܠܟܿܠ. ܘܣܿܦܩ ܠܟܿܠ. ܘܐܢ ܫܡܼܫܐ ܗܿܢ ܕܐܝܼܬܘ̄ ܚܕ ܡܼܢ ܒܪ̈ܝܬܗ ܗܿܟܢܐ ܣܿܥܪ ܚܝܠܐ ܕܟܝܿܢܗ ܘܥ݀ܒܪ ܒܓܘܼܫ̈ܡܐ ܛܡܝܼ̈ܡܐ ܘܒܐܪܥܐ ܘܝܡ̈ܡܐ ܘܒܟܿܠ ܒܪ̈ܝܢ. ܘܠܝܬ ܕܛ݀ܫܐ ܡܼܢ ܠܗܓܗ. ܡܕܝܢ ܟܡܐ ܠܟܡܐ ܚܝܠܗ ܕܐܠܗܐ ܒܪܘܼܝܗ ܕܫܡܼܫܐ ܘܕܟܿܠ ܒܪ̈ܝܢ ܕܠܥܠ ܘܠܬܼܚܬ ܡܿܨܐܼ ܟܿܠ. ܘܣܿܦܩ ܠܟܿܠ. ܚܕ ܗܼܘ ܕܠܐ ܦܘܼܠܓ. ܡܪܐ ܐܚܝܼܕ ܟܿܠ. ܘܡܕܒܪ ܟܿܠ. ܕܗܘܼ ܒܼܪܐ ܘܐܬܩܢ ܟܿܠ. ܘܝ݀ܨܦ ܘܡܦܪܢܣ ܘܡܛܟܣ ܙܒ̈ܢܐ ܒܚܟܼܡܬܗ ܪܒܬܐ ܘܡܨܝܬ݀ ܟܿܠ ܘܟܕ ܛܒܿ ܕܗܿܟܢ ܢܝܼܚܐܝܬ ܩܠܝܼܠ ܩܠܝܼܠ ܘܡܫܘܚܪܐܝܼܬ ܡܫܼܬܚܠܦܝܢ ܙܒ̈ܢܐ ܒܚܟܼܡܬܗ ܪܒܬܐ ܘܡܨܝܬ݀ ܟܿܠ ܘܟܕ ܛܒܿ ܕܗܿܟܢ ܢܝܼܚܐܝܬ ܩܠܝܼܠ ܩܠܝܼܠ ܘܡܫܘܚܪܐܝܼܬ ܡܫܼܬܚܠܦܝܢ ܙܒ̈ܢܐ ܕܫܢ̱ܬܐ. ܗܿܐ ܓܿܕܫ ܒܗܘܢ ܒܫܘܼܚܠ̈ܦܐ ܚܘܼܒ̈ܠܐ ܣܿܓܝ̈ܐܐ. ܘܒܦܓܪ̈ܐ ܕܒܢܝ̈ܢܫܐ ܟ̈ܐܒܐ ܘܟܘܼܪ̈ܗܢܐ ܘܐܫܬܘ̈ܬܐ ܕܙܢ̈ܝܢ ܙܢ̈ܝܢ. ܘܒܐܝܼ̈ܠܢܐ ܘܦܩ̈ܚܐ ܘܙܪ̈ܥܐ. ܘܫܘܒ̈ܢܐ ܘܢܟܝ̈ܢܐ ܣܿܓܝܼ̈ܐܐ. ܗܟܘܬ ܘܒܫܪܟܐ ܕܚܝ̈ܘܬܐ ܘܦܪ̈ܚܬܐ. ܡܕܝܢ ܐܢ ܡܼܢ ܫܝܠ ܓܕܫܝܢ ܗܘܼܘ ܫܘܼܚܠ̈ܦܐ. ܠܐܝܢܐ ܚܒܠܐ ܫܪܟ ܗܘܼܐ ܥ݀ܠܡܐ. ܫܘܼܒܚܐ ܠܗ ܠܐܘܼܡܢܐ ܚܟܝܼܡ ܒܟܿܠ ܟܡܐ ܬܗܝܼܪܐ ܘܫܒܝܼܚܐ ܡܕܒܪܢܘܼܬܗ.. ܘܐܟܙܢܐ ܕܐ̱ܢܫ ܐܘܼܡܢܐ ܕܙܓܘܓܝܼܬܐ. ܕܟܕ ܥ݀ܒܕ ܘܡܬܩܢ ܡ̈ܐܢܐ ܣܿܓܝܼ̈ܐܐ ܘܡܫܚ̈ܠܦܐ ܡܼܢ ܙܓܘܓܝܼܬܐ. ܒܗ ܒܥܕܢܐ ܕܡܫܡܠܐ ܘܡܚܬܡ ܠܗ ܠܡܐܢܐ. ܟܕ ܗܼܘ ܥܕܟܝܠ ܓܘܼܫܡܗ ܕܡܐܢܐ ܐܝܼܬܘܗܝ ܢܘܼܪܐ܆ ܣܿܐܡ ܠܗ ܩܕܡܐ ܒܒܝܬܐ ܡܨܥܝܐ ܕܐܬܘܼܢܐ ܠܥܼܠ ܡܼܢ ܐܝܟܐ ܕܡܫܼܬܠܗܒܐ ܢܘܼܪܐ. ܘܐܼܠܘܼ ܒܗ ܒܥܕܢܐ ܕܡܬܚܡ ܗܘܼܐ ܠܗ ܠܡܐܢܐ ܣܿܐܡ ܗܘܼܐ ܠܣܛܪ ܡܼܢ ܚܡܝܼܡܘܼܬܐ ܕܢܘܼܪܐ܆ ܒܗܿ ܒܫܿܥܬܐ ܡܼܬܬܒܪ ܗܘܼܐ ܘܡܬܼܚܒܠ. ܐܠܐ ܣܿܐܡ ܠܗ ܒܝܼܕܥܬܐ ܒܒܝܬܐ ܡܼܨܥܝܐ ܐܝܟܐ ܕܠܐ ܥܙܝܼܙܐ ܢܘܼܪܐ ܐܝܟ ܗܿܘ ܬܚܬܝܐ ܕܡܫܼܬܠܗܒ. ܐܝܟܐ ܕܐܬܦܫܪܬ݀ ܙܓܘܓܝܬܐ ܘܐܬܼܦܠܚ ܘܐܬܼܬܩܢ ܡܐܢܐ. ܘܗܿܟܢܐ ܠܟܿܠܗܘܢ ܡ̈ܐܢܐ ܕܦܿܠܚ܆ ܬܡܿܢ ܣܿܕܪ ܘܣܿܐܡ. ܘܟܕ ܡܚܬܡ ܥܒܿܕܗ ܘܩܿܐܡ ܡܼܢ ܦܘܼܠܚܢܗ܆ ܣܿܟܪ ܬܪ̈ܥܐ ܕܒ̈ܬܐ ܕܐܬܘܼܢܐ ܟܿܠܗܘܿܢ ܘܫܿܐܥ ܒܛܝܼܢܐ ܕܠܐ ܢܥܘܿܠ ܐܐܪ ܘܢܚܒܠ ܠܥܒܿܕܐ. ܘܫܿܒܩ ܠܗ ܟܿܠܗ ܠܠܝܐ ܘܝܡܐ ܕܒܬܪܘܗܝ ܦ݀ܟܗܐ ܫܚܝܼܢܘܼܬܐ ܩܠܝܼܠ ܘܕܥܿܟܐ ܢܘܼܪܐ. ܘܗܿܠܝܕܝܢ ܩܕܡܐܝܬ ܦܿܬܚ ܩܠܝܼܠ ܡܕܡ ܡܼܢ ܒܣܬܪ ܐܬܘܼܢܐ. ܘܒܬܪ ܫ݀ܥܬܐ ܬܘܼܒ ܩܠܝܼܠ. ܘܠܐ ܡܣܪܗܒ. ܐܠܐ ܡܐܓܪ ܪܘܼܚܐ ܕܠܐ ܢܼܬܢܟܐ ܦܘܼܠܚܢܐ. ܘܗܿܟܢܐ ܟܿܠܗ ܝܘܡܐ ܡܼܬܚܟܡ ܥܕ ܩܿܐܡ ܐܬܘܼܢܐ ܩܠܝܼܠ ܩܠܝܼܠ. ܘܗܿܝܕܝܢ ܡܩܪܒ ܠܦܘܼܠܚܢܐ ܠܘܬ݀ ܬܪܥܐ ܕܒܝܬܐ ܗܿܘ ܡܼܨܥܝܐ ܕܐܬܘܼܢܐ. ܘܩܠܝܼܠ ܩܠܝܼܠ ܡܩܪܒ ܒܕܦ݀ܟܗܐ ܚܡܝܼܡܘܼܬܐ. ܗܿܝܕܝܢ ܢܿܣܒ ܚܕ ܚܕ ܘܣܿܕܪ ܥܠ ܐܓܪܐ ܕܐܬܘܢܐ. ܘܗܿܟܢܐ ܡܕܒܪ ܒܝܼܕܥܬܗ ܘܡܫܘܙܠ ܠܟܿܠܗ ܦܘܼܠܚܢܐ. ܘܐܡܼܬܝ ܬܘܼܒ ܕܨܿܒܐ ܕܢܐܙܠ ܙܓܘܓܝܬܐ ܠܦܘܼܠܚܢܐ. ܐܘܿ ܡܐܢܐ ܕܙܓܘܓܝܬܐ ܢܗܦܟ ܠܢܘܼܪܐ. ܗܟܘܬ݀ ܡܕܒܪ ܘܥ݀ܒܕ. ܘܒܩܠܝܼܠ ܩܠܝܼܠ ܡܩܪܒ ܠܗܘܿܢ ܠܫܚܝܼܢܘܼܬܐ. ܘܒܩܕܡܐ ܣܿܐܡ ܒܒܝܬܐ ܡܼܨܥܝܐ ܐܝܟܐ ܕܩܠܝܼܠ ܫܚܝܼܢ ܗܘܼܦܟܗܿ ܕܢܘܼܪܐ



Page 250



ܘܡܘܚܪܐ [ܢܘܪܐ] ܪܟܝܼܟܬܐ. ܘܒܩܠܝܼܠ ܩܠܝܼܠ ܡܚܝܠ ܠܗ ܒܐܘܼܡܢܘܼܬܗ ܟܕ ܠܐ ܡܣܼܬܿܪܗܒ. ܘܗܟܢܐ ܒܝܼܕܥܬܐ ܡܫܡܠܐ ܥܒܿܕܗ ܘܡܢܛܪ ܦܘܼܠܚܢܗ. ܕܐܝܟ ܗܿܟܢ ܥܒܼܕ ܘܦܪܢܣ ܗܿ، ܐܪܕܝܼܟܠܐ ܬܩܝܼܦܐ ܘܐܘܼܡܢܐ ܚܟܝܼܡܐ ܕܨܒܘ̈ܬܐ ܕܒܪ̈ܝܬܐ. ܘܛܟܣ ܠܙܒ̈ܢܐ ܘܥܕ̈ܢܐ ܘܫܘܼܚܠ̈ܦܝ ܫܢ̱ܬܐ ܒܝܕܥܬܐ ܣܿܓܝܼܐܬܐ ܘܚܼܟܡܬܐ ܪܒܬܐ. ܡܛ݀ܠ ܫܦܝܼܪܘܼܬ ܩܘܼܝܿܡܐ. ܘܢܛܝܼܪܘܼܬܐ ܕܥܿܠܡܐ ܗܿܢܐ ܕܒܪܐ ܘܐܬܼܩܢ ܒܛܝܒܘܼܬܗ. ܟܕ ܗܼܘ ܠܐ ܣܢܝܼܩ ܗܘܼܐ. ܐܠܐ ܡܛ݀ܠ ܥܘܼܕܪܢܐ ܕܒܪ̈ܝܐ ܘܥܒܝܼܕ̈ܐ. ܠܫܘܼܘܫܛܗܘܢ ܘܠܬܪܒܝܬܗܘܢ ܕܒܡܝܬܪܘܼܬܐ ܘܕܘܼܒܪ̈ܐ ܬܩ̈ܢܐ. ܐܝܟܢܐ ܕܒܝܕ ܗܿܠܝܢ ܢܼܬܥܠܘܢ ܒܝܕܥܬܐ ܘܢܼܬܓܘܘܢ ܒܚܟܼܡܬܐ ܫܪܝܼܪܬܐ. ܘܢܼܬܩܪܒܘܢ ܠܘܬ݀ ܫܟܝܼܢܬܐ ܕܪܒܘܼܬܗ. ܘܢܼܬܢܗܪܘܢ ܡܼܢ ܙܠ̈ܝܼܩܝ ܙܝܼܘܐ ܘܗܪܕܐ ܕܬܼܫܒܘܚܬܐ ܕܪܒܘܬܗ. ܘܠܗ ܦܐܝܐ ܘܡܬܬܚܝܼܒܐ ܬܫܒܘܚܬܐ ܘܬܘܕܝܼܬܐ ܘܣܓܕܬܐ ܒܟܿܠܗܘܿܢ ܥܠ̈ܡܐ ܕܒܪܬ ܘܬܩܢܬ݀ ܡܪܘܬܗ. ܠܥܿܠܡܥܿܠܡܝܢ ܐܡܝܢ܀ ܘܒܗܿܠܝܢ ܫܠܡ ܩܦܠܐܘܢ ܕܫܒܥܐ ܒܝܕ ܐܠܗܐ ܕܚܝܠ ܘܥܕܪ܆

ܫܠܡ ܡܐܡܪܐ ܕܫܬܐ ܕܥܠ ܝܕܥܬܐ ܕܫܪܪܐ ܒܝܕ ܐܠܗܐ ܕܚܝܠ ܘܥܕܪ. ܕܐܣܬܝܟܘ ܒܗ ܩܦ̈ܠܐܐ ܫܒܥܐ ܕܒܗܘܿܢ ܐܬܼܡܠܠ ܫܒܝܼܚܐܝܼܬ ܥܠ ܟܿܠܗܝܢ [ܗܠܝܢ] ܕܬܚܝܬ ܡܘܙܠܬܐ ܘܒܐܬܝܼܪ ܘܒܐܐܪ ܘܥܕܡܐ ܠܐܪܥܐ ܓܿܕܫ̈ܢ ܀ ܀



ܡܐܡܪܐ ܕܫܒܥ ܕܥܠ ܝܕܥܬܐ ܕܫܪܪܐ܆ ܕܡܚܘܐ ܡܛ݀ ܓܢܼܣ̈ܐ ܕܥܘܦܐ ܘܐܕܫ̈ܐ ܕܦܪ̈ܚܬܐ܆ ܘܥܠ ܓܢܼ̈ܣܐ ܕܢܘܼ̈ܢܐ ܘܟܿܠܗ ܪ̈ܚܫܐ ܕܒܡܝ̈ܐ܆ ܘܥܠ ܟܝܿܢܐ ܕܐܪܥ ܘܫܘܼܚܠ̈ܦܐ ܣܿܓܝܼ̈ܐ ܕܒܗܿ܆ ܘܥܠ ܬܘܼܩ̈ܢܐ ܕܓܘܼܫ̈ܡܐ ܗ̄ ܕܗܒܐ ܘܣܐܡܐ ܘܢܚܿܫܐ ܘܣܛܪ܆ ܘܥܠ ܢܦܼ̈ܩܐ ܐܘܟܝܬ ܡܛܐܠܐܣ܆ ܘܥܠ ܡܝ̈ܐ ܚܡܝܼ̈ܡܐ܆ ܘܐܚܪ̈ܢܐ ܡܢܦ̈ܨܢܐ ܘܩܘܼܦܪܐ ܘܙܦܛܐ܆ ܘܥܠ ܓܢܼ̈ܣܐ ܕܐܝܼܠ̈ܢܐ ܘܐܕ̈ܫܐ ܕܦܐܪ̈ܐ ܘܙܪ̈ܥܘܼܢܐ܆ ܘܥܠ ܚܝ̈ܘܬܐ ܘܒܥܝܼܪ̈ܐ ܕܐܝܼܬ ܒܗ ܩܦ̈ܠܐܐ ܚܡܫܐ. ܩܦܠܐܘܢ ܩܕܡܝܐ ܥܡ ܐܠܗܐ ܕܡܚܟܡ. ܡܛ݀ܠܡܿܢܐ ܓܢܼ̈ܣܐ ܕܥܘܦܐ ܘܦܪ̈ܚܬܐ ܘܡܼܢ ܐܝܟܐ. ܘܡܿܢܐ ܗܢܝܢܐ ܡܼܢܗܝܢ. ܘܡܢܘܼ ܣܘܼܟ̈ܠܝܗܝܢ. ܕܐܦ ܡܛ݀ܠ ܗܿܠܝܢ ܒܡܼܠܬܐ ܕܒܪܘܼܝܘܼܬܐ܆ ܐܝܟ ܕܐܡܼܪ ܟܬܒܐ ܩܕ̄ ܕܒܪܝܼܬܐ ܕܐܟܬܒ ܡܘܿܫܐ ܪܒܐ ܐܝܟ ܕܩܒܠ ܡܼܢ ܐܠܗܐ ܒܬܪ ܒܪܝܬܐ ܕܫܡܼܫܐ ܘܣܗܪܐ ܘܫܪܟܐ ܕܟܘܟ̈ܒܐ܆ ܗܿܢܘܢ ܕܐܬܼܒܪܝܼܘ ܒܝܘܡ ܪܒܝܼܥܝܐ. ܐܬܒܪܝܼܘ ܓܢܼܣܐ ܕܥܘܦܐ ܘܦܪܚܬܐ ܘܐܦ ܓܢܼܣܐ ܕܢܘܼܢܐ. ܘܟܿܠܗ ܪܚܫܐ ܕܒܡܝ̈ܐ. ܒܝܘܡ ܚܡܝܼܫܝܐ. ܐܠܐ ܩܕܝܼܡܐ ܒܪܝܼܬܐ ܕܐܝܼܠ̈ܢܐ ܘܙܪ̈ܥܘܢܐ ܐܦ ܠܗܿܠܝܢ. ܡܛ݀ܠ ܕܙܪ̈ܥܐ ܘܟܿܠܗ ܬܐܕܪܐ ܒܝܘܡܐ ܬܠܝܬܝܐ ܐܬܼܒܪܝܼܘ ܡܢ ܒܪܘܝܐ ܚܟܝܼܡ ܒܟܿܠ ܘܡܬܩܢܢܐ ܕܒܪ̈ܝܬܐ. ܐܠܐ ܚܢܢ ܐܟܡܐ ܕܐܡܼܪܢܢ ܡܼܢ ܠܥܼܠ. ܨܿܒܝܢܢ ܕܒܛܟܼܣܐ ܢ݀ܪܕܐ ܘܢܡܠܠ ܥܠ ܚܕܐ ܚܕܐ ܡܼܢ ܒܼܪ̈ܝܬܐ. ܟܕ ܩܕܡܐܝܼܬ ܡܿܢ ܡܼܢ ܡܼܬܝܕ̈ܥܢܐ ܘܠܐ ܡܼܬܚܙ̈ܝܢܐ ܫܪܝܼܢܢ. ܘܗܿܝܕܝܢ ܐܩܦܼܢܢ ܕܢܿܐܡܪ ܥܠ ܒܪܝܼܬܐ



Page 251



ܠܐ ܡܼܬܚܙܝܢܝܼܬܐ. ܟܕ ܡܼܢ ܠܥܠ ܡܼܢ ܡܝ̈ܐ ܕܠܥܼܠ ܡܼܢ ܫܡ̈ܝܐ ܫܪܝܼܢܢ. ܘܗܟܢܐ ܒܬܪ ܒܬܪ ܡܠܠܢܢ ܥܠ ܪ̈ܩܝܼܥܐ ܟܿܠܗܘܿܢ ܕܫܡܿܝܐ. ܘܥܠ ܢܗܝܼܪ̈ܐ. ܘܗܿܝܕܝܢ ܥܠ ܐܬܝܼܪ ܢܘܼܪܢܐ. ܘܥܠ ܐܐܪ ܗܿܢܐ. ܘܟܿܠܗܘܿܢ ܫܘܼܚ̈ܠܦܘܗܝ ܘܡܬܼܬܙܝܥܢܘܼܬܗ. ܘܡܛ݀ܠ ܕܥܘܦܐ ܘܦܪܚܬܐ ܒܐܐܪ ܛ݀ܝܣܝܢ ܙ݀ܕܩ ܠܢ ܕܩܿܕܡܐܝܼܬ ܥܠܝܗܘܢ ܢܚܘܐ. ܘܗܿܝܕܝܢ ܢ݀ܚܘܬ ܠܐܪܥܐ ܘܢܡܠܠ ܥܠܝܗܿ܆ ܘܥܠ ܟܿܠ ܕܒܗܿ܀ ܒܡܼܠܬܐ ܕܝܢ ܕܒܪܘܝܘܼܬܐ ܫܦܝܼܪ ܛܟܣ ܪܘܼܚܐ ܕܐܠܗܐ ܘܚܟܡ ܠܡܟܬܒܢܐ. ܕܩܕܡܐܝܬ ܐܝܼܠ̈ܢܐ ܘܙܪ̈ܥܐ ܘܥܣܼ̈ܒܐ ܐܬܼܒܪܝܼܘ܆ ܘܡܝ̈ܐ ܐܬܼܟܢܫܘ ܠܩܒܝ̈ܬܐ. ܘܡܼܢܗܘܢ ܐܬܦܠܓܘ ܒܢܗܪ̈ܘܬܐ. ܘܗܿܝܕܝܢ ܐܬܼܒܪܝܼܘ ܥܘܦܐ ܘܦܪ̈ܚܬܐ ܠܡܼܫܟܢ ܒܐܝܼ̈ܠܢܐ ܘܠܡܼܬܬܪܣܝܘܼ ܡܼܢ ܦܐܪ̈ܝܗܘܢ. ܘܐܦ ܢܘܼ̈ܢܐ ܘܟܿܠܗ ܪ̈ܚܫܐ ܕܒܡܝ̈ܐ ܐܬܼܒܪܝܼܘ ܡܼܢܗܘܢ ܕܡܝ̈ܐ ܠܡܫܥܛܘ ܒܗܘܢ ܘܠܡܥܡܪ ܒܗܘܢ. ܗܟܘܬ ܐܦ ܒܥܝܼܪܐ ܘܚܝܘܼـܐ ܐܬܼܒܪܝܼܘ ܒܬܪ ܗܿܠܝܢ. ܕܥܡ ܗܿܝ ܕܡܼܬܒܪܝܢ ܘܡܼܬܬܩܢܝܼܢ ܘܩܿܝܡܝܢ܆ ܢܫܪܘܢ ܘܢܪܥܘܢ ܥܼܣܒܐ. ܘܢܼܬܬܪܣܘܢ. ܕܡܛ݀ܠ ܗܕܐ ܩܕܡ ܐܬܼܒܪܝܼ ܥܣܼܒܐ ܕܢܗܼ،ܐ ܠܗܘܿܢ ܡܐܟܘܿܠܬܐ ܘܩܘܼܝܡܐ. ܘܡܛ݀ܠ ܕܗܿܠܝܢ ܟܿܠܗܝܢ ܡܛ݀ܠ ܒܪܢܫܐ ܐܬܼܒܪܝܼܘ܆ ܕܢܗܼܘܘܢ ܠܚܫܚܬܗ ܘܠܟܿܠܗܘܿܢ ܣܘܼܢܩ̈ܢܘܗܝ܆ ܥܠܗܿܝ ܩܕܡ ܐܬܼܒܪܝ ܟܿܠܡܕܡ ܘܐܬܼܛܝܒ. ܘܗܿܝܕܝܢ ܐܬܒܪܝܼ ܒܪܐܢܫܐ ܘܐܫܼܟܚ ܟܿܠܗܘܢ ܣܘܼܢܩ̈ܢܘܗ ܘܟܿܠܗ ܚܫܚܬܗ ܟܕ ܡܛܝܐ ܘܣܝܼܡܐ ܐܝܟ ܕܠܡܠܟܐ. ܡܪܝܐ. ܒܪܝܼܟ ܒܪܘܝܐ ܚܟܝܼܡܐ. ܟܡܐ ܪܘܪ̈ܒܝܢ ܘܬܡܝܼܗܝܢ ܥܒܿܕ̈ܘܗܝ ܘܫܒܝܼܚ̈ܢ ܒܪ̈ܝܬܗ. ܘܒܬܪ ܕܐܫܿܬܿܡܠܝ ܗܿܠܝܢ ܕܒܝܘܡܐ ܕܐܪܒܥܐ. ܘܗܘܼܐ ܪܡܫܐ ܘܗܘܼܐ ܨܦܪܐ ܕܐܝܼܬܘܗܝ ܗܼܘܐ ܨܦܪܗ ܕܝܘܡ ܚܡܫܐ: ܘܐܡܼܪ ܐܠܗܐ ܢܪܚܫܘܢ ܡܝ̈ܐ ܘܪ̈ܚܫܐ ܢܦܫܐ ܚܝܬܐ ܘܦܪܚܬܐ ܬܦܪܚܝ ܥܠ ܐܪܥܐ ܥܠ ܐܦ̈ܝ ܪܩܝܼܥܐ ܕܫܡܝܐ. ܘܒܪܐ ܐܠܗܐ ܬܢܝܼ̈ܢܐ ܪܘܪ̈ܒܐ ܘܟܿܠ ܪܚܫܐ ܚܝܬܐ ܕܐܪܚܼܫܘ ܡܝ̈ܐ ܠܓܢܼܣܗܘܢܘܟܿܠ ܦܪܚܬܐ ܕܓܦܐ ܠܓܼܢܣܗܿ. ܘܚܼܙܐ ܐܠܗܐ ܕܫܦܝܼܪ ܘܒܪܟ ܐܢܘܢ ܐܠܗܐ ܘܐܡܪ ܠܗܘܢ ܦܪܼܘ ܘܐܣܓܼܘ ܘܡܠܼܘ ܡܝ̈ܐ ܕܒܝܡ̈ܡܐ ܘܦܪܚܬܐ ܬܣܓܐ ܒܐܪܥܐ܀ ܐܟܡܐ ܕܐܡܼܪܢܢ ܡܼܢ ܠܥܼܠ. ܐܟܙܢܐ ܕܡܠܟܐ [ܕܨ݀ܒܐ] ܕܢܥܼܒܕ ܚܠܘܼܠܐ ܠܒܪܗ ܒܘܼܟܪܗ ܪܚܝܼܡܐ. ܩܿܕܡ ܡܬܩܢ ܒ̈ܬܐ ܪ̈ܘܝܼܚܐ ܘܐ݀ܣܢ ܒܗܘܢ ܚܫܚ̈ܬܐ ܘܣܘܼܢܩ̈ܢܐ ܕܐܘܼܟܠܐ ܘܫܩܼܝܐ ܘܦܘܪܓܝܐ ܘܙ̈ܢܝܐ ܙܡܪܐ ܘܩܝܼܬܪ̈ܘܕܐ ܠܡܚܕܝܘ ܠܡܙܡ̈ܢܢܐ ܘܠܣܡ̈ܝܼܟܐ. ܗܟܢ ܩܕܡ ܐܬܩܢ ܗܢ ܡܠܟܐ ܫܡܿܝܢܐ ܘܛܝܒ ܟܿܠܡܕܡ ܕܚܿܫܚ ܠܒܪܢܫܐ ܐܝܟ ܕܠܚܬܢܐ ܘܒܪ ܡܝܟܐ. ܩܕܡ ܕܢܒܼܪܝܘܗܝ ܘܢܩܝܼܡܝܘܗܝ. ܘܩܕܡܐܝܼܬ ܡܿܢ ܡܬܼܚ ܠܗ ܗܕܐ ܝܪܝܼܥܬܐ ܪܡܿܬܐ. ܘܢܩܼܫ ܠܗ ܗܿܢܐ ܡܫܟܢ ܗܕܝܼܪܐ ܘܡܫܒܚܐ. ܘܫܬܼܠ ܠܗ ܗܿܠܝܢ ܦܪ̈ܕܝܣܐ ܫܒܝܼܚ̈ܐ. ܘܡܠܼܐ ܠܐܝܼܠ̈ܢܝܗܘܢ ܦܐܪ̈ܐ ܪ̈ܓܝܼܓܐ. ܘܐܓܝܼܚ ܠܗ ܢܗܪ̈ܘܬܐ ܫܦܝܼܥ̈ܐ. ܘܐܪܕܝܼ ܠܗ ܢܒܼ̈ܥܐ ܘܡܒܘܼ̈ܥܐ ܕܡܝ̈ܐ ܫܦܝܼ̈ܥܐ ܘܨܠ̈ܝܼܠܐ. ܣܕܪ ܒܪܘܡܐ ܕܬܛܠܝܼܠܗ ܣܘܓܐ ܕܢܗܝܼܪ̈ܐ ܡܙܠ̈ܓܐ. ܘܐܢܗܼܪ ܠܗ ܬܪ̈ܬܝܢ ܩܢܕ̈ܝܼܠܐܣ ܡܬܢܒܪ̈ܫܝ ܒܢܘܼܗܪܐ ܥܙܝܼܙܐ.



Page 252



ܠܡܢܗܪܘܼ ܠܗ ܒܐܝܼܡ̈ܡܐ ܘܒܠܝܼܗܠܘܬܐ. ܚܒܼܫ ܬܘܼܒ ܘܩܒܼܐ ܠܗ ܡܝ̈ܐ ܣܿܓܝܼ̈ܐܐ ܒܝܡ̈ܡܐ ܥܡܝܼ̈ܩܐ ܘܬܗܘܡ̈ܢܝܐ ܠܡܪܟܒ ܥܠ ܚܨ̈ܝܗܘܢ ܠܡܕܫ ܬܟܝܼܠܐܝܬ ܥܠ ܓܠ̈ܠܝܗܘܢ. ܘܠܡܛܦ ܠܒܝܼܒܐܝܬ ܒܝܬ ܡܚܫܘܼܠ̈ܝܗܘܢ܆ ܘܠܡܫܡܠܝܘܼ ܐܘܼܪ̈ܚܬܗ ܘܫܒܝܼܠ̈ܘܗܝ ܒܝܬ ܡܡܘܼܠ̈ܝܗܘܢ ܬܩܝܼܦ̈ܐ. ܐܪܚܫ ܬܘܼܒ ܒܓܘ ܥܘܼܒ̈ܝܗܘܢ ܪ̈ܚܫܐ ܣܿܓܝܼ̈ܐܐ ܕܠܐ ܣܿܟܐ. ܡܦܿܬܟ ܒܓܼܢܣ̈ܐ ܘܐܕ̈ܫܐ. ܘܙܢ̈ܝܐ ܛܥܿܡ̈ܬܐ ܠܬܘܼܪܣܝܗ ܘܠܦܘܼܢ̈ܩܘܗܝ ܡܫܪܬܚܐܝܼܬ ܘܫܒܝܼܚܐܝܼܬ. ܘܥܒܕ ܬܘܼܒ ܘܒܪܐ ܒܚܟܼܡܬܗ܆ܛ ܬܡܝܼ̈ܢܐ ܪܘܪ̈ܒܐ ܘܥܫܝܼ̈ܢܐ. ܘܩܝ̈ܛܝ ܪܘܪ̈ܒܝ ܩܘܡ̈ܬܐ܆ ܥܡ ܠܘܝܬܢ ܠܐ ܡܼܬܡܫܚܢܐ ܘܡܿܠܐ ܕܘܼܡܪܐ ܘܚܙܼܬܐ ܕܬܕܡܘܼܪܬܐ. ܡܛ݀ܠ ܦܘܼܪ̈ܣܐ ܣܿܓܝ̈ܐܐ ܘܥܠ̈ܠܬܐ ܡܫܚܠ̈ܦܬܐ. ܕܣܿܓܝܼܐܐ ܗܿܝ ܡܠܼܬܐ ܠܡܐܡܪ ܘܠܡܚܘܝܘܼ ܥܠܝܗܘܢ. ܒܬܪܟܢ ܢ݀ܛܪ ܠܗ ܠܒܪܢܫܐ ܐܡܝܼܢܐܝܼܬ ܨܠܡ ܪܒܘܬܗ. ܘܡܫܘܙܒ ܠܗ ܡܢ ܡܐܟܝܢܘܼܬܗܘܢ ܕܠܐ ܣܟ ܫܠܝܼܛ ܚܕ ܡܼܢܗܘܢ ܕܢܣܓܦܝܼܘܗܝ ܒܠܥܕ ܪܡܼܙܐ ܕܦܘܩܕܢܗ. ܘܗܟܢܐ ܡܠܼܐ ܠܝܡ̈ܡܐ ܪ̈ܚܫܐ ܘܓܼܢ̈ܣܐ ܕܢܘܼ̈ܢܐ. ܘܚܝ̈ܘܬܐ ܘܚܠ̈ܝܼܙܘܼܢܐ ܘܓ̈ܠܐ ܘܣܪ̈ܛܢܐ ܘܐܚܪ̈ܢܝܬܐ ܣܿܓܝܼ̈ܐܬܐ ܕܠܐ ܡܣܼܬܿܝܟ̈ܢ ܘܠܐ ܡܬܼܡܢ̈ܝܢ. ܟܿܠܗܝܢ ܠܚܫܚܬܐ ܕܒܪܐܢܫܐ ܒܣܘܼܥܪ̈ܢܐ ܣܿܓܝܼ̈ܐܐ. ܕܐܠܘܼ ܡܫܪܝܢ ܗܘܼܢ ܠܡܡܐܡܪ ܥܠ ܗܿܠܝܢ. ܐܦ ܒܨܝܼܪܐ ܘܙܥܘܼܪܝܐܝܼܬ ܠܐ ܟܪܛܝܼܣܐ ܡܣܝܟ ܗܘܼܐ ܐܦܠܐ ܡܠܼܬܐ ܣܿܦܩܐ ܗܘܼܬ݀.. ܫܦܝܼܪ ܐܡܼܪ ܚܕ ܡܼܢ ܚܟܝܼ̈ܡܝ ܒܐܠܗܐ܆ ܘܡܡܠܠ ܒܪܘܼ̇ܐ ܩܕ̄. ܗܿܢܘ ܠܡ ܝܡܐ ܪܒܐ ܘܪܘܚܬܐ ܕܐܝܼܕ̈ܝܐ܆ ܕܒܗ ܐܝܼܬ ܪ̈ܚܫܐ ܕܠܐ ܡܼܢܝ̈ܢ. ܚܝ̈ܘܬܐ ܪܘܪ̈ܒܬܐ ܥܡ ܕܩܕ̈ܩܬܐ. ܘܒܗ ܗܼܘ ܡܗ̈ܠܟܢ ܣܦܝܼ̈ܢܐ. ܘܠܘܝܬܢ ܗܢܐ ܕܒܪܝܬ݀ ܠܡܓܼܚܟ ܥܠܘܗܝ. ܗ̄ ܡܛ݀ܠ ܪܒܘܬ ܩܘܡܬܗ ܘܡܫܘܼܚܬܗ ܣܿܓܝܼܐܬܐ. ܕܡܼܢ ܝܘܼܩܪܐ ܥܫܝܼܢܐ ܕܓܘܼܫܡܗ ܠܐ ܡܫܼܟܟ ܕܢܬܼܗܦܟ ܠܟܐ ܘܠܟܐ. ܐܠܐ ܣܝܼܡ ܒܬܗܘܼܡ̈ܐ ܕܝܡ̈ܡܐ ܐܝܟ ܛܘܼܪܐ ܡܕܡ ܝܩܝܼܪܐ ܕܠܐ ܦܫܝܼܩ ܠܙܘܼܥܙܥܐ. ܗܿܢܐ ܡܬܼܡܬܠ ܒܗܿܘ ܬܢܝܼܢܐ ܡܼܬܝܕܥܢܐ ܐܟܿܠ ܩܪܨܐ. ܕܐܦܢ ܪܒ ܘܥܫܝܼܢ ܘܐܝܼܬܘܗܝ ܪܘܼܚܢܝܐ. ܘܣܿܓܝܼ ܪ̈ܝܼܫܐ. ܗ̄ ܦܘܼܪ̈ܣܐ ܒܝܼ̈ܫܐ ܘܨܼܢܥ̈ܬܐ ܘܠܘܼ̈ܬܟܐ. ܘܥܝܼܪ ܘܚܦܝܼܛ ܐܡܝܼܢܐܝܼܬ ܥܠ ܣܘܼܓܦ̈ܢܐ ܘܡܠܒܛ ܒܛܝܼܠܐܝܼܬ. ܟܕ ܠܐ ܫܿܠܐ ܘܠܐ ܢܿܐܚ ܥܠ ܣܘܼܪ̈ܚܢܐ. ܐܠܐ ܝܗܼܒ ܐܠܗܐ ܠܕܚ̈ܠܘܗܝ ܐܝܠܝܢ ܕܢ݀ܛܪܝܢ ܦܘܩܕ̈ܢܘܗܝ ܘܥ݀ܒܕܝܢ ܨܒܝܿܢܗ. ܚܝܠܐ ܘܥܘܼܫܢܐ ܠܡܕܫ ܥܠ ܨܘܼܪܗ ܘܠܡܼܪܨ ܪ̈ܝܼܫܘܗܝ ܣܿܓܝܼ̈ܐܐ. ܘܠܡܼܓܚܟ ܥܠܘܗܝ ܘܠܡܗܠܘܼ ܒܨܢܥ̈ܬܗ. ܘܠܡܼܫܪܐ ܦܘܼܪܗܣܘ̄. ܘܠܡܬܒܪܘܼ ܦܚ̈ܘܗܝ. ܘܠܡܦܣܩܘܼ ܢܼܫ̈ܒܘ̄ ܘܡܨܝܕ̈ܬܗ. ܒܪܝܼܟ ܗܼܘ ܡܪܢ ܛܒܿܐ ܘܐܠܗܢ ܬܩܝܼܦܐ܆ ܐܥܼܬܪܢ ܒܫܘܼܟ̈ܢܘܗܝ ܘܐܫܼܦܥ ܠܢ ܣܘܼܓܐܐ ܕܡܘܗܒ̈ܬܗ. ܘܗܿܢܐ ܝܡܐ ܪܒܐ ܘܕܚܝܼܠܐ ܘܚܿܢܘܿܩܐ܆ ܡܠܼܐ ܘܐܣܼܢ ܠܢ ܒܗ ܚܫܚ̈ܬܐ ܘܣܘܼܢܩ̈ܢܐ ܘܫܪ̈ܒܐ ܕܠܐ ܣܟ ܡܣܼܬܝܟܝܢ. ܡܼܐܟ̈ܠܬܐ ܡܫܚ̈ܠܦܬܐ ܘܬܘܼܪ̈ܣܝܐ ܕܣܿܓܝܼ̈ܐܬܐ. ܘܚܝ̈ܘܬܐ ܕܠܐ ܡܼܢܝܢ ܕܚܿܫܚܝܢ ܠܣܘܼܥܪ̈ܢܐ ܣܿܓܝܼ̈ܐܐ. ܠܐܣܝܘܼـܐ ܕܗܕ̈ܡܐ.



Page 253



ܘܓܪ̈ܡܐ ܘܦܓܪ̈ܐ ܡܢ̈ܘܠܐ ܘܡܪ̈ܗܢܐ. ܠܨܼܒܘ̈ܬܐ ܘܚܫܚ̈ܬܐ ܕܡ̈ܠܟܐ ܘܪ̈ܫܝܢܐ. ܠܨܘܼܒ̈ܥܢܐ ܘܓܘܢ̈ܢܐ ܡܫܚܠ̈ܦܐ ܘܨܡܘܼܚ̈ܬܢܐ ܕܐܪ̈ܓܘܢܐ ܡ̈ܠܟܝܐ ܕܡܼܢ ܚ̈ܠܝܼܙܘܼܢܐ ܘܙܚܘܼܪ̈ܝܬܐ ܡܙܠ̈ܓܬ݀ ܓܘܢܐ. ܥܡ ܫܪܟܐ ܕܐܚܪ̈ܢܝܬܐ. ܐܣܼܩ ܠܢ ܬܘܼܒ ܡܼܢ ܥܘܼܡ̈ܩܐ ܬܚ̈ܬܝܐ ܕܝܠܗܘܢ ܕܝܡ̈ܡܐ ܡܪ̈ܓܢܝܬܐ ܫܒܝܼܚ̈ܬܐ ܘܝܩܝܼܪ̈ܬܐ ܕܡܝ̈ܐ ܕܣܿܓܝܼ ܡܬܗܪ̈ܢ ܠܚܙܝ̈ܐ ܒܫܘܼܦܪ̈ܝܗܘܢ. ܐܝܼܬ ܠܡ ܒܥܘܼܡܩ̈ܘܗܝ ܕܝܡܐ ܚܝܘܼܬܐ ܡܕܡ ܚܼܨܦܢܝܼܬܐ ܡܼܢ ܓܢܼܣܐ ܕܓ̈ܠܐ ܘܚܠܝܼܙ̈ܘܼܢܐ. ܗܿܝ ܕܕ݀ܡܝܐ ܠܥܪ̈ܒܘܼܢܝܬܐ ܬܐܡ̈ܬܐ. ܘܒܙܒܢ ܢܝܼܣܢ ܪܚܿܫܐ. ܘܚܡܿܐ ܘܡܼܬܦܬܚܐ ܐܝܟ ܬܐܡ̈ܬܐ ܕܬܪܝܢ ܬܪ̈ܥܐ. ܘܣܿܠܩܐ ܠܥܠ ܘܛܝܿܦܐ ܥܦ ܐܦ̈ܝ ܡܝ̈ܐ ܕܝܡܐ. ܘܐܝܟ ܨܒܝܿܢܗ ܕܐܠܗܐ ܢ݀ܛܦ ܒܗܿ ܛܘܼܦܬܐ ܕܛܐܠܐ ܠܦܘܼܬ ܪܒܘܼܬܗܿ ܘܙܥܘܼܪܘܼܬܗܿ. ܘܗܿܝܕܝܢ ܒܿܪܩ ܥܠܝܗܿ ܒܪܩܐ. ܘܡܼܢ ܚܝܠܗ ܡܬܬܚܕܐ. ܟܕ ܡܼܬܚܫܒ ܒܗܿ ܡܼܢ ܢܘܼܗܪܗ ܥܡ ܛܘܼܦܬܐ ܗܿܝ ܛܐܠܢܝܬܐ. ܘܝܩܪܐ ܘܬܘܼܒ ܢܿܚܬܐ ܘܫ݀ܟܢܐ ܒܥܘܼܡܩ̈ܘܗܝ ܕܝܡܐ ܘܝ݀ܪܒܐ ܐܝܟ ܚܝܘܼܬܐ ܟܡܐ ܕܦ݀ܝܫܐ ܒܕܘܼܟܬܐ ܗܿܝ. ܘܐܝܼܬ ܐ̱ܢܫ̈ܝܢ ܐܘܼܡ̈ܢܐ ܕܡܥܝܕܝܢ ܠܡܥܼܡܕ ܒܥܘܼܡ̈ܩܐ ܕܡܝ̈ܐ ܘܢܿܚܬܝܢ ܒܐܘܼܡܢܘܼـܐ ܘܥ݀ܡܕܝܢ ܒܬܗܘܼ̈ܡܐ ܘܕ݀ܠܝܢ ܡܣܩܝܼܢ ܠܗܿ ܠܡܪܓܢܝܼܬܐ ܫܒܝܼܚܬܐ ܘܥ݀ܬܪܝܢ ܡܼܢ ܛܝܼܡ̈ܝܗܿ. ܘܡܼܬܡܠܝܢ ܟܿܠܗܘܢ ܣܘܼܢܩ̈ܢܝܗܘܢ. ܣܿܓܝܼ ܕܡܿܝܐ ܡܪܓܢܝܬܐ ܠܗܝܡܢܘܼܬܐ ܫܪܝܼܪܬܐ. ܚܕܐ ܗܿܝ ܗܝܡܢܘܼܬܐ ܬܪܝܼܨܬ݀ ܫܘܒܚܐ ܕܒܚܕ ܐܠܗܐ. ܘܠܝܬ ܠܡܘܣܦܘܼ ܥܠܝܗܿ ܘܠܐ ܠܡܒܨܪܘܼ ܡܢܗܿ. ܐܟܡܐ ܕܡܪܓܢܝܬܐ ܫܒܝܼܚܬܐ ܠܐ ܡܼܬܬܘܣܦ ܥܠܝܗܿ ܘܠܐ ܡܬܒܨܪ ܡܢܗܿ. ܘܠܡܪܓܢܝܬܐ ܡܣܩܝܢ ܣܚ̈ܝܐ ܡܼܢ ܥܘܼܡܩ̈ܘ̄ ܕܝܡܐ. ܘܠܗܝܡܢܘܼܬܐ ܡܫܪܪܢ ܦܪ̈ܘܼܫܐ ܡܼܢ ܥܘܼܡܩܐ ܕܝܕܥܬܐ ܘܣܚܘܐ ܕܒܟܬܒ̈ܐ ܩܕܗܝܫܐ. ܡܝܬܪܘܼܬܐ ܕܝܢ ܕܿܡܝܐ ܠܕܗܒܐ ܘܣܐܡܐ ܕܡܩܒܠܝܼܢ ܬܘܣܦܬܐ ܘܣܿܓܝܢ ܘܡܥܬܪܝܢ. [ܐܦ] ܡܝܬܪܘܼܬ ܕܘܒܪ̈ܐ ܬܩ̈ܢܐ܆ ܟܡܐ ܕܡܘܣܦ ܐܢܬ ܥܠܝܗܘܢ܆ ܣܿܓܐ ܥܘܼܬܪܟ ܪܘܼܚܢܝܐ. ܘܡܫܼܬܿܪܬܚ ܒܝܬ ܓܐܙܟ. ܗܝܡܢܘܼܬܐ ܕܝܢ ܕܒܚܕ ܐܠܗܐ ܗܘܢܐ ܘܡܠܼܬܐ ܘܪܘܼܚܐ. ܬܠܝܼܬܝܘܼܬܐ ܐܝܼܬܝܼܝܼܬܐ ܘܡܬܘܼܡܝܬܐ ܘܡܪܢ݀ܝܬܐ. ܠܝܬ ܠܡܘܣܦܘ ܥܠܝܗܿ ܡܛ݀ܠ ܕܠܝܬ ܐܠܗܐ ܐ̱ܚܪܝܢ ܣܛܪ ܡܼܢ ܚܕ. ܘܠܐ ܡܼܬܒܨܪ ܡܢܗܿ. ܡܛ݀ܠ ܕܠܝܬ ܡܘܼܫܚ̈ܬܐ ܒܐܠܗܘܼܬܐ ܐܦܠܐ ܡܢܝ̈ܢܐ. ܐܦܢ ܐ݀ܡܪܝܼܢܢ ܬܠܬܐ ܩܢܘܼ̈ܡܐ. ܐܠܐ ܠܘ ܡܿܢܝܢܢ ܠܗܘܢ ܚܕ ܒܬܪ ܚܕ. ܐܝܟܢܐ ܕܢܐܡܪ ܚܕ ܬܪܝܢ ܬܠܬܐ. ܠܘ ܗܿܟܢ ܗܼܝ ܬܠܝܼܬܝܘܼܬܐ ܡܪܢ݀ܝܬܐ. ܠܘ ܚܕ ܒܬܪ ܘܟܢ ܐܚܪܢܐ. ܠܝܬ ܒܗܿ ܩܕܡܝܘܼܬܐ ܘܬܪܝܢܘܼܬܐ. ܐܠܐ ܟܿܠܗܿ ܚܕܐ ܐܝܼܬܘܝܼܬܐ ܚܕܐ ܡܬܘܼܡܝܘܼܬܐ. ܚܕܐ ܡܪܢܝܘܼܬܐ. ܚܕ ܟܝܿܢܐ. ܚܕ ܚܝܠܐ ܚܕ ܨܒܝܿܢܐ ܚܕܐ ܡܪܘܬܐ ܚܕܐ ܡܠܟܘܼـܐ ܚܕܐ ܡܕܒܪܢܘܼܬܐ. ܠܝܬ ܠܡܘܣܦܘܼ ܥܠܗܿܕܐ ܗܝܡܢܘܼܬܐ ܫܪܝܼܪܬܐ. ܘܠܐ ܠܡܒܨܪܘ ܡܢܗܿ܆ ܐܟܡܐ ܕܡܪܓܢܝܬܐ ܚܕܐ ܗܿܝ ܒܫܘܼܦܪܗܿ ܘܟܝܿܢܗܿ. ܒܪܝܼܟ ܗܼܘ ܕܝܗܼܒ ܠܢ ܡܪܓܢܝܼܬܐ ܡܼܬܚܙܝܿܢܝܬܐ ܘܡܬܝܕܥܢܝܼܬܐ



Page 254



ܐܡܝܼܢ܀ ܡܢܘܼ ܡܫܼܟܚ ܠܛܒ̈ܬܐ ܪܘܪ̈ܒܬܐ ܘܥܘܕܪ̈ܢܐ ܣܿܓܝܼ̈ܐܐ ܕܐܬܩܢ ܠܢ ܡܪܢ ܛܒܐ ܒܝܡܐ ܡܿܢ ܘܒܝܒܫܐ ܘܒܐܐܪ ܘܒܬܗܘܼ̈ܡܐ. ܒܬܪ ܣܿܓܝܼ̈ܐܬܐ ܕܒܪܐ ܘܟܫܼܐ ܠܢ ܒܝܡ̈ܡܐ ܘܢܗܪ̈ܘܬܐ ܓܢܼܣ̈ܐ ܣܿܓܝܼ̈ܐܐ ܘܐܕ̈ܫܐ ܡܦܬܟ̈ܐ ܘܟܝ̈ܢܐ ܡܫܼܚܠ̈ܦܐ ܕܣܿܓܝܼܐܐ ܗܿܝ ܡܠܼܬܐ ܘܡܐܡܪܐ ܕܥܠܝܗܘܢ. ܬܘܼܒ ܦܪܢܫܬܜ ܚܼܟܡܬܐ ܪܒܬܐ ܘܒܛܝܼܠܘܬܗܿ ܬܗܝܼܪܬܐ. ܘܐܣܼܩ ܠܢ ܡܼܢ ܝܡܐ ܦܪܚܬܐ ܓܦܢܝܬܐ ܓܼܢܣ̈ܐ ܣܿܓܝ̈ܐܐ ܘܐܕ̈ܫܐ ܡܫܚܠ̈ܦܐ ܕܠܐ ܡܢܝܢ. ܟܿܗܘܢ ܠܚܫܚܬܐ ܕܣܘܼܢ̈ܩܢܝܢ. ܘܠܡܫܡܫܘܼ ܩܕܡܝܢ. ܡܼܢܗܝܢ ܡܿܢ ܡܬܪܒܝܢ ܥܡܢ ܘܩܕܿܡܝܢ [ܕܐܝܟ] ܬܪ̈ܢܘܓܠܬܐ ܘܘܙ̈ܐ ܘܒ̈ܛܐ. ܕܢܘܠܕ̈ܢ ܒܢ̈ܬܐ ܘܢܦܩ̈ܢ ܦܪ̈ܘܓܐ ܠܒܘܼܣܡ ܡܐܟ̈ܠܬܐ. ܘܕܢܥܝܪ̈ܢ ܠܢ ܒܥܕ̈ܢܝ ܠܠܝܐ ܘܠܡܼܫܗܪ ܥܠ ܡܛܪ̈ܬܢ. ܐܟܡܐ ܕܐܝܼܬܘܗܝ ܟܝܿܢܐ ܕܘ̈ܙܐ ܡܪ̈ܓܫܢܐ ܣܿܓܝܼ܆ ܐܦ ܡܢ ܨܠܠܬܐ ܒܨܝܼܪܬܐ ܘܙܥܘܼܪܬܐ ܕܥܡ ܗܿܝ ܕܡܪ̈ܓܫܢ ܒܩܠܝܼܠ ܡܕܡ. ܫܓ̈ܫܢ ܘܡܙܥܩ̈ܢ ܒܩ̈ܠܐ ܪ̈ܡܐ ܘܡܥܝܼܪ̈ܢ ܠܐܢܫ̈ܝ ܕܘܼܟܬܐ ܕܢܩܘܼܡܘܢ ܢܚܼܙܘܢ ܡܢܐ ܗܿܝ ܨܠܠܬܐ (ܗ̄ ܨܘܨܐ) ܕܓܕܫܬ݀. ܘܒܝܕ ܗܕܐ ܣܿܓܝܼ ܡܕ̈ܝܼܢܬܐ ܘܚܣܢ̈ܘܬܐ ܘܒ̈ܬܐ ܘܕܘܼܟ̈ܝܬܐ ܐܫܼܬܘܙܒܘ ܡܢ ܓܢܒܘܼܬܐ. ܐܦ ܓܢܼܣܐ ܫܒܼܚܐ ܘܡܦܼܬܟ ܒܟܿܠܫܘܦܪ̈ܝܢ [ܕ]ܛܘܣܐ ܕܝܗܼܒ ܠܢ܆ ܐܝܟ ܕܠܦܘܪܓܝܐ ܘܒܘܼܣܡܐ ܕܚܙܬܢ. ܘܐܠܒܫ ܐܢܘܢ ܘܨܝܪ ܐܢܘܢ ܒܓܘܢ̈ܐ ܡܦܬܟ̈ܐ ܕܡܬܗܪܝܢ ܠܚܙ̈ܝܐ. ܐܝܟ ܕܗܒܐ ܘܐܝܟ ܐܪܓܘܢܐ ܘܐܝܟ ܙܥܘܼܪܝܼܬܐ ܘܐܝܟ ܝܘܼܪܩܐ ܘܐܝܟ ܚܘܪܐ ܥܡ ܣܘܓܐܐ ܕܓܘܢ̈ܐ ܡܫܚܠ̈ܦܐ ܘܡܙܗܪ̈ܐ ܘܨܡܘܼܚ̈ܬܢܐܢ. ܕܟܿܠܗܘܿܢ ܐܘܡ̈ܢܝ ܡ̈ܠܟܐ ܠܐ ܡܿܨܝܢܼ ܕܢܪܟܒܘܢ ܕܐܝܟ ܗܿܠܝܢ ܓܘܢ̈ܐ ܫܒ̈ܝܼܚܐ ܘܡܙܗܪ̈ܐ. ܘܐܝܟ ܗܿܘ ܕܒܡ̈ܝ ܕܗܒܐ ܓܒܝܼܠܝܢ ܟܿܠܗܘܿܢ ܘܕܗܒܐ ܩܪܝܼܡܝܢ. ܘܟܕ ܡܼܙܕܠܠ ܡܼܢ ܗܪܟܐ ܛܘܣܐ ܘܡܚܘܐ ܫܘܼܦܪܗ ܘܡܒܣܡ ܠܚܙ̈ܝܐ. ܘܡܪܬܚ ܠܠܒܘ̈ܬܐ ܘܗܘ̈ܢܐ ܠܡܫܒܚܘܼ ܠܒܪܘܼܝܐ ܕܬܕܡܪ̈ܬܐ ܗܿܠܝܢ ܫܒܝܼܚ̈ܬܐ܀ ܘܬܘܼܒ ܡܼܢܗܢ ܕܦܪ̈ܚܬܐ ܛܟܣ ܥܒܘܿܕܐ ܕܢܩܕܡ̈ܢ ܠܡܢܨܪܘܼ ܠܢ ܘܠܡܩܡܘܼ ܡܼܢ ܬܫܘܝ̈ܬܢ ܠܥܒܿܕ̈ܝܢ ܘܠܦܘܼ̈ܠܚܢܝܢ. ܡܐܠܠܘܢ ܠܡܫܒܚܘܼ ܠܒܪܘܝܗ ܕܨܦܐ ܘܡܛܠܩܢܐ ܕܚܫܼܟܐ ܠܠܝܝܐ. ܘܣܢܘܢܝ̈ܬܐ ܡܢܨܪ̈ܢ ܘܠܓܙ̈ܢ ܒܟܝ̈ܠܐ ܘܡܘܼܫ̈ܚܬܐ. ܨܦܼܪ̈ܐ ܕܝܢ ܡܨܘܨ̈ܝܢ ܡܼܢ ܩܢܝ̈ܗܘܢ. ܐ̱ܚܪ̈ܢܝܬܐ ܡܦܪ̈ܚܢ ܘܛ݀ܝܣ̈ܢ. ܐ̱ܚܪ̈ܢܝܬܐ ܢܿܗ̈ܡܢ ܘܡܒܪ̈ܩܢܢ. ܐ̱ܚܪ̈ܢܝܬܐ ܚܦܝܼ̈ܛܢ ܥܠ ܦܘܼܚܠܢܗܝܢ܆ ܐ̱ܚܪ̈ܢܝܬܐ ܡܬܼܟܢܫ̈ܢ ܪ̈ܦܝܢ [ܪ̈ܦܝܢ] ܘܡܛܝܣ̈ܢ ܠܥܠ ܡܼܢܢ. ܐܚܪ̈ܢܝܬܐ ܬܘܼܒ ܝܬܝܪ ܐ̈ܠܦܐ ܘܪ̈ܒܘܬܐ ܡܫܩ̈ܠܢ ܡܼܢ ܕܘܼܟ ܠܕܘܼܟ. ܐܚܪ̈ܢܝܬܐ ܪ̈ܚܘܿܫܐ ܘܕܒܒ̈ܐ ܘܒܩ̈ܐ ܡܠܩ̈ܛܢ ܡܼܢ ܐܪ̈ܥܬܢ. ܐ̱ܚܪ̈ܢܝܬܐ ܥܠ ܩܡ̈ܨܐ ܫܟ̈ܢܢ ܠܡܓܪܘܼܬܗܘܢ ܡܼܢ ܚܩ̈ܠܬܢ. ܐ̱ܚܪ̈ܢܝܬܐ ܫܪ̈ܨܐ ܘܥܘܼܩܒܪ̈ܐ ܘܦܪ̈ܚܕܘܕܐ ܡܨܝܕܢ ܡܢ ܐܪ̈ܥܬܢ. ܐܚܪ̈ܢܝܬܐ ܥ݀ܡܪ̈ܝܢ ܒܝܢܬܢ ܘܪ̈ܗܝܢ ܠܚܘܘ̈ܬܢܐ ܘܓܪ̈ܣܐ ܕܐܝܟܐ ܕܡܼـܚܙܝܢ ܒܪܗܝܒܘܼ̄ ܡܪ̈ܝܼܡܢ



Page 255



ܠܗܘܢ ܕܠܐ ܢܐܟܘܢ ܠܢ. ܘܐܦ ܒܠܝ̈ܠܘܬܐ ܬܘܼܒ ܥܝܪ̈ܢ ܘܫܿܗܪ̈ܢ ܥܠ ܡܛܪ̈ܬܢ. ܘܟܕ ܐ̱ܢܫ ܡܼܙܕܥܙܥ ܒܠܠܝܐ ܡܩܘܩ̈ܝܢ ܘܡܓܪ̈ܓܚܢ ܡܩܘܪ̈ܝܗܘܢ ܘܡܫܡ̈ܥܢ ܪ̈ܥܡܐ ܕܩܿܠܗܝܢ ܠܡܢܛܪܘܼ ܒ̈ܬܝܢ ܡܼܢ ܬܚܠ̈ܘܼܨܐ ܘܓܢܒܘ̈ܬܐ. ܐ̱ܚܪ̈ܢܝܬܐ ܫܥ̈ܐ ܡܿܢܼܝ̈ܢ ܒܪܦܦ ܓܦ̈ܝܗܘܢ ܠܡܫܘܕܥܘ ܠܢ ܥܕ̈ܢܐ ܕܐܝܼܡ̈ܡܐ ܘܠܝܠ̈ܘܬ. ܐ̱ܚܪ̈ܢܝܬܐ ܒܛܗܪܐ ܡܢܗ̈ܡܢ ܘܡܫܓܫ̈ܢ ܠܡܛܪ̈ܦܐ ܥܠ ܫܢܼܬܐ ܘܢܝܿܚܐ ܕܒܚܘܼܡ̈ܐ ܥܙܝܼ̈ܙܐ. ܘܐ̱ܚܪ̈ܢܝܬܐ ܒܐܝܼܠ̈ܢܐ ܡܫܘܕܥܢ ܘܡܦܪ̈ܩܥܢ ܩ̈ܠܐ ܪ̈ܝܼܒܐ ܘܠܥܙ̈ܐ ܡܫܚ̈ܠܦܐ܆ ܠܡܒܣܡܘܼ ܫܼܡܥܢ. ܐ̱ܚܪ̈ܢܝܬܐ ܐܝܟ ܚܒ̈ܠܐ ܚܒ̈ܠܐ ܛ݀ܝܣܝܢ ܒܐܐܪ ܘܙܒ̈ܢܐ ܡܫܘܕ̈ܥܢ [ܠܢ]. ܡܼܢܗܝܢ ܡܿܢ ܒܬܐܕܐ ܪ̈ܘܙܢ ܘܡܼܬܚ̈ܙܝܢ ܠܢ. ܐ̱ܚܪ̈ܢܝܬܐ ܒܥܙܝܼܙܼܬܗ ܕܩܝܛܐ ܥܿܡܪ̈ܢ ܠܘܬܢ. ܐ̱ܚܪ̈ܢܝܬܐ ܒܡܥܠܗ ܕܣܬܘܐ ܡܼܬܚܘܝ̈ܢ ܠܢ. ܐ̱ܚܪ̈ܢܝܬܐ ܒܙܒܢܗ ܕܩܘܼܪܐ ܥܙܝܼܙܐ ܐ݀ܬܝ̈ܢ ܡܼܢ ܐܬܪ̈ܘܬܐ ܐܚܪ̈ܢܐ ܠܘܬܢ. ܐ̱ܚܪ̈ܢܝܬܐ ܒܟܿܠܗ ܐܝܼܡܡܐ ܡܦܪ̈ܓܝܢ ܠܢ. ܐ̱ܚܪ̈ܢܝܬܐ ܒܥܕܢ ܪܡܫܐ ܩܪ̈ܝܢ ܘܡܫܘܕ̈ܥܢ ܥܠ ܫܘܼܠܡ ܐܝܼܡܡܐ. ܘܟܕ ܢܗܼܘܐ ܝܘܡܐ ܕܣܬܘܐ ܘܠܐ ܣܟ ܡܼܬܚܙܐ ܫܡܼܫܐ܆ ܡܼܢܗܝܢ ܡܨܝܢܢ ܠܡܼܫܬܘܕܥܘܼ ܥܕ̈ܢ ܟܿܠܗܘܢ ܕܐܝܼܡܡܐ. ܝܬܝܪܐܝܼܬ ܒܥܕܢ ܪܡܫܐ ܟܕ ܬܚܼܙܐ ܣܿܓܝܼ̈ܐܬܐ ܡܼܢܗܝܢ ܕܫܘܪ̈ܢ ܡܼܢ ܩܢ̈ܝܗܝܢ ܡܨܝܢܢ ܠܡܫܼܬܘܕܥܘܼ ܥܕ̈ܢܐ ܟܿܠܗܘܢ ܕܐܝܼܡܡܐ. ܝܬܝܪܐܝܼܬ ܒܥܕܢܐ ܪܡܫܐ ܟܕ ܬܚܼܙܐ ܣܿܓܝܼ̈ܐܬܐ ܡܼܢܗܝܢ ܕܫܘܪ̈ܢ ܡܼܢ ܩܢ̈ܝܗܝܢ ܘܡܦܪ̈ܚܢ ܘܡܨܘܨܝ̈ܢ ܘܩܪ̈ܝܢ ܠܚܕ̈ܕܐ. ܕܥ ܕܫܪܝܼܪܐܝܼܬ ܕܩܪܒ ܪܡܫܐ ܘܢܦܝܼܩ̈ܢ ܗܿܠܝܢ ܦܪ̈ܚܬܐ ܠܩܢܗܝܢ ܘܠܡܼܬܛܝܒܘܼ ܠܡܫܢ ܟܿܠܗ ܡܼܬܚܐ ܠܠܝܼܝܼܐ. ܘܒܪܡܫܐ ܥܡܝܼܩܐ ܡܫܪ̈ܝܢ ܐ̱ܚܪ̈ܢܝܬܐ ܠܡܢܗܡܘ ܘܠܡܫܡܥܘܼ ܩܠܝܗ̈ܝܢ ܟܕ ܐܝܟ ܗܿܘ ܕܠܫܢܼـܐ ܘܠܢܝܿܚܬܐ ܩܿܪ̈ܝܢ ܠܢ. ܐ̱ܚܪ̈ܢܝܬܐ ܦܪ̈ܚܕܘܕܢܝܬܐ ܘܫܪ̈ܨܢܝܬܐ܆ ܡܢܨܪ̈ܢ ܚܢܝܓܐܝܼܬ ܘܐܝܟ ܗܿܘ ܕܡܢܝܕ̈ܢ ܠܢ ܒܫܢܼܬܐ ܐܝܟ ܐܡܼܐ ܕܡܢܝܼܕܐ ܘܡܥܢܝܐ ܠܝܢܣܩܐ ܕܬܒܣܡܝ ܠܗ ܫܢܼـܐ ܘܢܕܡܟ. ܐ̱ܚܪ̈ܢܝܬܐ ܒܗ ܒܦܠܓܗ ܕܠܠܝܐ ܩܿܪ̈ܝܢ ܘܡܥܝܼܪ̈ܢ ܠܢ ܥܠ ܬܫܒܘܼ̄ ܘܬܘܕܝܼܬܐ ܕܗܿܘ ܕܝܗܼܒ ܠܠܝܐ ܠܢܝܿܚܬܐ ܕܡܼܢ ܥܡܠܐ ܘܛܘܼܪܦܐ. ܘܗܿܟܢܐ ܟܕܝ̈ܢܢ ܟܿܠܗܝܢ ܥܡ ܟ݀ܠܗܝܢ ܥܠ ܬܫܡܫ̈ܬܢ. ܐܝܟ ܥܒܼܕ̈ܐ ܟܫܝܼܪ̈ܐ ܕܠܐ ܢ݀ܝܡܝܢ ܘܠܐ ܕ݀ܡܟܝܢ. ܐ̱ܚܪ̈ܢܝܬܐ ܓܕܠ̈ܢ ܘܡܬܼܥ̈ܠܝܢ ܠܪ̈ܘܡܐ ܥܠ̈ܝܐ. ܐ̱ܚܪ̈ܢܝܬܐ ܥܠ ܐܦ̈ܝܗܿ ܕܐܪܥܐ ܥܡܢ ܘܒܝܢܬܢ ܡܼܬܗܦ̈ܟܢ. ܐܝܼܬ ܬܘܼܒ ܠܡܼܚܙܐ ܐ̱ܚܪ̈ܢܝܬܐ ܨܝܕ̈ܬܐ ܘܚܿܛܘܼܦ̈ܝܬܐ ܕܐܝܼܬ ܒܟܝܿܢܗܝܢ ܕܟܕ ܡܬܼܠܒ̈ܟܢ ܘܡܼܬܪ̈ܒܝܢ ܥܡܢ܆ ܡܬܥܝܕ̈ܢ ܠܢ ܘܡܼܬܢܩ̈ܦܢ. ܘܠܐ ܬܘܼܒ ܡܫܢ̈ܝܢ ܡܼܢ ܠܘܬܢ. ܘܨ݀ܝܕܢ ܠܢ ܡܼܢ ܚܒܪ̈ܬܗܝܢ. ܘܡܚܛܦ̈ܢ ܡܼܢ ܐ̱ܚܪ̈ܢܝܬܐ ܘܡܝܬܝ̈ܢ ܠܢ܀ ܐ̱ܚܪ̈ܢܝܬܐ ܥܒܝܼܕ̈ܢ ܠܢ ܟ݀ܠܗ ܝܘܡܐ ܙܡܪ̈ܐ ܘܩܝܼܬܪ̈ܘܕܐ. ܘܡܢܨܪ̈ܢ ܘܠ̈ܥܙܢ ܘܡܨܘܨ̈ܢ ܘܡܦܪ̈ܚܢ ܘܡܛܝ̈ܣܢ ܚܕܪ̈ܝܢ ܒܢܘܼܨܪ̈ܐ ܗܢܝ̈ܐܬܐ ܘܙܡܪ̈ܐ ܚܠ̈ܝܐ ܘܩܝܼܢ̈ܬܐ ܗܢܝ̈ܐܬܐ. ܘܡܒܝܐܝܢܝ̈ܬܐ ܕܠܐ ܡܼܨܝܐ ܠܒܢܝ̈ܢܫܐ ܠܡܪܟܒܘܼ ܕܐܝܟ ܗܿܠܝܢ ܩ̈ܠܐ ܚܠ̈ܝܐ ܘܢܘܼܨܪ̈ܬܐ ܗܢܝ̈ܐܬܐ. ܘܐܝܢܐ ܕܚܿܐܪ ܘܡܼܬܒܩܐ ܒܗܝܢ ܚܬܝܼܬܐܝܼܬ܆ ܘܡܐܨܕ ܪܘܼܚܢܐܝܼܬ ܒܬܐܘܪܝܐ ܕܛܡܝܼܪܐ ܘܟܣܝܐ ܒܗܘܢ. ܒܗ ܒܟܝܿܢܗܘܢ ܘܥܝܿܕܗܘܢ ܘܓܘܢ̈ܝܗܘܢ. ܚܿܙܐ ܠܗ ܠܥܒܘܿܕܐ ܣܓܝܼܕܐ ܘܡܫܼܬܘܕܥ ܠܗ ܡܼܢ ܚܝܠܗ ܪܒܐ ܕܡܥܒܕ ܒܗܘܿܢ.



Page 256



ܘܒܛܝܼܠܘܼܬܗ ܕܥܠܝܗܘܢ܆ ܒܐܕܫ̈ܝܗܘܢ ܡܿܢ ܒܩܢܘ̈ܡܝܗܘܢ ܘܒܓܘܢ̈ܝܗܘܢ. ܘܒܨܘܼܪ̈ܝܗܘܢ ܬܗܝܼܪ̈ܐ ܘܫܒܝܼܚ̈ܐ ܘܡܬܚ̈ܡܐ. ܘܒܫܪܟܐ ܕܟܿܠܗܝܢ ܕܝܼ̈ܠܝܬܗܘܢ. ܘܕܠܡܐ ܢܬܼܚܫܒ ܐ̱ܢܫ ܗܕܝܘܼܛܐܝܼܬ ܘܢܐܡܪ܆ ܕܡܢܐ ܗܢܝܿܢܐ ܡܼܢ ܗܿܠܝܢ܆ ܕܗܿܐ ܛܠܝܘܼ̈ܣܐ ܒܪܝܼܪ̈ܐ ܠܟܿܠܗܘܢ ܝ݀ܕܥܝܢ ܘܡܼܫܬܘܕܥܝܢ. ܠܘ ܒܝܼܕܥܬܐ ܐܬܼܚܫܒ. ܐܠܐ ܣܿܓܝܼ ܝܼܕܥܬܐ ܪܘܼܚܢܿܝܬܐ ܩܿܛܦ ܘܡܬܼܚܟܡ ܢܗܝܼܪܐܝܼܬ ܡܼܢ ܡܬܼܒܩܝܢܘܼܬܐ ܘܗܪܓܐ ܕܒܗܿܠܝܢ ܘܒܫܪܟܐ ܕܗܘ̈ܝܐ ܘܬܘܼܩ̈ܢܐ ܕܒܪܝܼܬܐ. ܐܡܼܬܝ ܕܒܝܼܕܥܬܐ ܡܐܨܕ ܥܡ ܫܠܝܼܝܐ ܘܨܠܘܿܬܐ ܘܣܦܝܼܩܘܼܬܐ ܕܠܒܐ ܕܡܼܢ ܚܘܼܫ̈ܒܐ ܘܡܪ̈ܢܝܬܐ ܣܪ̈ܝܼܩܬܐ ܕܣܘܼܥܪ̈ܢܐ ܥ݀ܒܘܪ̈ܐ. ܘܡܢܐ ܐܣܓܐ ܡܼ̈ܠܐ. ܕܠܗ ܠܒܪܘܼܝܐ ܡܫܼܬܘܕܥ ܡܼܢ ܒܪ̈ܝܬܗ܀ ܘܒܗܿܠܝܢ ܫܠܡ ܩܦܠܐܘܢ ܩܕܡܝܐ ܒܝܕ ܐܠܗܐ ܕܚܝܠ ܘܥܕܪ.

ܩܦܠܐܘܢ ܕܬܪܝܢ ܕܡܐܡܪܐ ܕܫܒܥ ܥܡ ܐܠܗ ܕܡܚܟܡ. ܥܠ ܟܝܿܢܐ ܕܐܪܥܐ ܘܫܘܚ̈ܠܦܐ ܣܓܝܼ̈ܐܐ ܕܒܗܿ. ܒܥܦܪܐ ܡܿܢ ܘܒܟ̈ܐܦܐ܆ ܘܥܒ ܡܥܕܢ̈ܘܬܐ ܕܡܢܼܗܘܢ ܘܕܝܠ̈ܠܝܬܗܘܢ. ܘܕܡܼܢ ܡܿܢܐ ܘܐܝܟܢ ܐܬܼܩܝܡܘ ܓܘܼܫ̈ܡܐ ܕܡܼܢ ܐܪܥܐ ܗ̄ ܕܗܒܐ ܘܣܐܡܐ ܘܢܚܫܐ ܘܐܢܟܐ ܘܐܒܪܐ ܘܦܪܙܠܐ. ܘܥܠ ܡܛ̈ܐܠܐܣ ܐܘܟܝܼܬ ܢܼܦ̈ܩܐ ܕܡܼܢ ܐܪܥܐ. ܕܐܝܟ ܟܒܪܝܬܐ ܘܙܪܢܝܼܟܐ ܘܫܚܪܐ ܘܨܪܦܐ ܘܢܝܼܛܪܘܿܢ ܘܡܼܠ̈ܚܐ ܘܟ̈ܐܦܐ ܛܒ̈ܬܐ ܥܡ ܫܪܟܐ ܕܡܼܢ ܐܪܥܐ ܕܡܬܼܦܠܓ ܩܦܠܐܘܢ ܗܢܐ ܠܫܪ̈ܒܐ ܣܿܓܝ̈ܐܐ ܣܝܼܡ ܒܠܐ܆ ܢܗܦܘܼܟ ܠܢ ܠܟܬܒܐ ܩܕܝܼܫܐ ܘܢ݀ܫܡܥ ܠܡܼ̈ܠܐ ܐܠܗ̈ܝܬܐ ܕܒܪܘܼܝܘܼܬܐ. ܘܐܡܼܪ ܠܡ ܐܠܗܐ ܒܝܘܡܐ ܕܬܠܬܐ. ܢܬܼܟܢܫܘܢ ܡܝ̈ܐ ܕܠܬܼ̇ܬ ܡܼܢ ܫܡܿܝܐ ܠܐܬܪܐ ܚܕ. ܘܬܬܼܚܙܐ ܝܒܝܼܫܬܐ. ܘܗܼܘܐ ܗܿܟܢܐ. ܘܩܼܪܐ ܐܠܗܐ ܠܝܒܝܼܫܬܐ ܐܪܥܐ ܘܠܟܼܢܫܐ ܕܡܝ̈ܐ ܩܼܪܐ ܝܡ̈ܡܐ. ܘܚܼ؛ܐ ܐܠܗܐ ܕܫܦܝܼܪ.. ܡܛ݀ܠ ܗܿܟܝܼܠ ܕܠܐ ܢܬܼܡܬܚ ܠܗ ܩܦܠܐܘܢ ܗܿܢܐ ܣܿܓܝ ܘܝܬܝܪ ܡܼܢ ܘ݀ܠܝܼܬܐ. ܩܕܡܢܢ ܐܡܼܪܢܢ ܥܠ ܟܢܼܫܐ ܕܡܝ̈ܐ ܘܥܠ ܪ̈ܚܫܐ ܘܢܘܼ̈ܢܐ ܕܒܗܘܢ. ܘܥܠ ܦܪܚܬܐ ܕܡܢܼܗܘܢ ܒܪܼܐ ܘܐܣܩ ܐܠܗܐ. ܘܐܦܢ ܡܼܢ ܟܝܿܢܐ ܕܡܝ̈ܐ ܥܒܼܕ ܗܿܠܝܢ. ܐܠܐ ܡܼܢ ܐܪ̈ܒܥܬܝܗܘܢ ܐܣܛܘܼܟ̈ܣܐ ܡܩܝܡܝܢ ܢܘܼ̈ܢܐ ܘܦܪܚܬܐ ܘܟܿܠܕܚܝ ܘܪܚܿܫ ܘܡܬܬܙܝܼܥ ܘܡܩܝܼܡ ܚܝܘܼܬܐ ܡܿܢ ܘܚܝܘܼܬ ܢܨܒܬܐ. ܘܟܿܠ ܡܢܦ̈ܫܐ ܘܠܐ ܡܢܦ̈ܫܐ. ܘܐܝܼܠ̈ܢܐ ܘܙܪ̈ܥܐ ܘܥܼܣ̈ܒܐ. ܘܟܿܠ ܡܘܢ ܕܐܝܼܬ ܒܥܿܠܡܐ. ܠܐ ܡܼܨܝܐ ܕܢܬܼܩܝܡ ܐܠܐ ܡܼܢ ܐܪܒܥܐ ܐܣܛܘܼܟܣ̈ܐ. ܒܪܡ ܐܝܼܬ ܡܼܢ ܚܕ ܐܣܼܛܘܼܟܣܐ ܐܘܿ ܡܼܢ ܬܪܝܢ ܒܚܕ ܣܘܼܥܪܢܐ. ܝܬܝܪ ܡܼܢ ܐ̱ܚܪ̈ܢܐ. ܠܦܘܼܬ ܡܘܙܓܐ ܘܪܘܼܟܒܐ ܕܡܕܟ ܘܚܠܛ ܥܿܒܘܿܕܐ ܚܟܝܼܡ ܒܟܿܠ. ܗܿܘ ܕܒܟܿܠܗܘܢ ܦܫܝܼܛ [ܚܝܠܗ] ܘܡܥܒܕ ܨܒܝܿܢܗ. ܘܟܕ ܐܡܼܪ ܐܠܗܐ ܕܢܬܼܟܢܫܘܢ ܡܝ̈ܐ ܕܠܬܚܼܬ ܡܼܢ ܫܡܿܝܐ ܠܐܬܪܐ ܚܕ܆ ܘܬܬܚܙܐ ܝܒܝܼܫܬܐ. ܬܘܼܒ ܦܪܼܫ ܒܗܕܐ ܡܠܼـܐ ܠܡܝ̈ܐ ܕܠܥܼܠ ܡܼܢ ܫܡܿܝܐ. ܡܼܢ ܡܝ̈ܐ ܕܠܬܼܚܬ ܡܼܢ ܫܡܿܝܐ. ܘܠܗܿܢܘܢ ܡܿܢ ܕܠܥܠ ܡܼܢ ܫܡܿܝܐ ܡܬܼܚ ܐܢܘܢ ܐܝܟ ܝܿܪܝܼܥܬܐ. ܘܟܼܕܢ ܐܢܘܢ ܐܝܟ ܓܝܼܓܠܐ ܒܟܪܘܼܟܝܐ ܚܪܝܼܦܐ. ܘܒܓܼܪ ܐܢܘܿܢ ܒܪܡܼܙܗ ܕܠܐ ܣܟ ܢܙܕܠܥܘܢ ܘܠܐ



Page 257



ܢܡܘܼܛܘܢ ܠܟܼܐ ܘܠܟܼܐ. ܐܠܐ ܐܝܟ ܓܝܓܐ ܕܣܝܼܡܐ ܥܠ ܩܝܡ̈ܬܐ ܬܪ̈ܝܼܨܬܐ ܘܟܒܝܼܫܐ ܡܼܢ ܟܿܠ ܓܒ̈ܝܢ ܘܡܼܬܟܪܟܐ ܬܪܝܼܨܐܝܼܬ ܐܝܟ ܥܝܢܐ. ܗܿܟܢܐ ܩܒܥܗܿ ܘܬܚܡܗܿ. ܘܟܕܢ ܥܡܗ ܕܚܐܦܐ ܗܿܘ ܚܪܝܼܦ ܡܼܬܬܙܝܼܥܢܘܼܬܐ ܐܦ ܠܟܿܠܗܘܢ ܬܫܥܐ ܪ̈ܩܝܥܐ ܕܡܘܙܠܬܐ ܥܕܡܐ ܠܐܬܝܼܪ ܢܘܼܪܢܐ. ܗܿܢܐ. ܕܡܢܗܿ ܕܚܡܝܼܡܘܼܬܐ ܕܗܿܘ ܟܪܘܼܟܝܐ ܚܪܝܼܦܐ ܩܕܚܬ݀ ܘܐܫܼܬܠܗܒܬ݀ ܘܐܬܕܝܚܬ݀ ܚܡܝܼܡܘܼܬܐ ܡܼܢ ܟܪܘܼܟܝܐ ܗܿܘ ܚܪܝܼܦܐ ܠܐܐܪ ܗܿܢܐ ܕܚܕܪ̈ܝܢ. ܘܗܟܢܐ ܒܨܒܝܢ ܥܒܘܿܕܐ ܐܬܼܬܚܡܬ݀ ܒܕܘܼܟܬܐ ܗܿܝ ܐܝܟ ܕܬܚܡ ܠܗܿ. ܘܗܟܢܐ ܐܬܼܛܟܣ ܘܐܬܼܒܪܗܿ ܘܐܬܼܬܩܢ ܟܿܠܡܕܡ ܒܓܘ ܥܘܼܒܐ ܕܬܗܼܪܐ ܕܡܝ̈ܐ ܗܿܢܢ ܕܠܥܠ ܡܼܢ ܫܡܝ̈ܐ. ܐ̱ܚܪ̈ܢܐ ܐܡܼܪܘ. ܕܡܠܝܼܠܘܼܬܐ ܠܡ ܐܝܼܬ ܒܟܝܿܢܗܘܢ ܕܫܡܝ̈ܐ ܗܿܠܝܢ ܡܬܼܟܪ̈ܟܢܝܬܐ ܕܠܥܠ ܡܢܢ. ܡܛ݀ ܠܡ ܡܼܬܬܙܝܼܥܢܘܼܬܗܘܢ. ܟܿܠܡܕܡ ܠܡ ܕܡܼܬܬܙܝܼܥ ܡܼܢ ܝܐܝܼܒܘܼܬܐ ܡܼܬܬܙܝܼܥ. ܘܐܝܟܐ ܕܝܐܝܒܘܼܬܐ ܐܝܼܬ܆ ܪܓܬܐ ܘܨܒܢܐ ܐܝܼܬ. ܘܗܿܠܝܢ ܥܠ ܡܠܝܼܠܘܼܬܐ ܡܫܘܕ̈ܥܢ. ܚܢܢ ܕܝܢ ܥܠ ܗܿܕܐ ܠܐ ܦܿܣܩܝܼܢܢ. ܒܪܡ ܕܝܢ ܐܡܿܪܝܢܢ ܕܟܿܠ ܕܡܼܬܬܙܝܼܥ ܡܼܢ ܝ݀ܬܗ܆ ܐܝܼܬ ܒܟܝܿܢܗ ܡܠܝܼܠܘܼܬܐ. ܐܝܟ ܢܦܫܐ ܕܡܼܬܬܙܝܼܥܐ ܡܼܢ ܝܿܬܗܿ܆ ܘܡܙܝܼܥܐ ܠܦܓܪܐ ܡܠܝܼܠܐܝܼܬ. ܘܠܘ ܐܝܟ ܚܝ̈ܘܬܐ ܕܠܐ ܡܠܼܬܐ ܕܡܬܬܙܝܼܥ̈ܢ ܟܝܿܢܐܝܼܬ ܘܠܘ ܡܠܝܼܠܐܝܼܬ. ܟܿܠܡܕܡ ܕܝܢ ܕܡܼܢ ܡܕܡ ܐ̱ܚܪܝܢ ܡܼܬܬܙܝܼܥ܆ ܠܐ ܡܼܬܐܡܪ ܡܠܝܼܠܐ ܡܪܐܢܝܐ. ܡܠܝܼܠܐ ܡܪܐܢܐܝܬ ܐܝܼܬܘ̄ ܗܿܘ ܕܡܼܬܬܙܝܼܥ ܡܼܢ ܝ݀ܬܗ. ܡܫܠܛܐܝܼܬ ܘܚܐܪܘܼܬܢܐܝܬ. ܡܐܠܠܘܢ ܕܝܢ ܐܠܗܿܐܝܬ. ܡܛ݀ܠ ܕܟܿܠ ܕܫܠܝܼܛ ܒܝܿܬܗ ܘܐܝܼܬ ܠܗ ܚܐܪܘܼܬܐ܆ ܒܨܠܡ ܐܠܐܗ ܐܝܼܬܘ̄. ܥܠ ܫܡܿܝܐ ܕܝܢ ܘܡܘܙܠܬܐ. ܕܐܝܟ ܗܿܠܝܢ ܠܐ ܡܿܨܝܼܢܢ ܕܢܐܡܪ. ܡܛ݀ܠ ܕܐܢ ܚܐܪܘܼܬܐ ܘܡܠܝܼܠܘܼܬܐ ܐܝܼܬ [ܗܘܼܐ] ܠܗܿ܆ ܗܼܝ ܡܼܢ ܝܿܬܗܿ ܡܼܬܬܙܝܼܥܐ [ܗܘܼܬ݀]. ܗܿܟܢܐ ܣܿܓܝ̈ܐܐ ܛ݀ܥܝܢ ܗܘܼܘ ܘܡܣܒܪܝܢ ܕܗܼܝ ܫܡܿܝܐ ܡܬܼܟܪܟܢܝܼܬܐ ܐܝܼܬܝܗܿ ܐܠܗ ܟ݀ܠ ܘܡܕܒܪܢܐ. ܐܝܟ ܕܐܦ ܐ̱ܢܫ̈ܝܢ ܛܥܼܘ ܘܐܒܼܕܘ ܡܼܢ ܫܪܪܐ. ܐܢܕܝܢ ܠܫܡܿܝܐ ܡܙܝܼܥܢܐ ܐ̱ܚܪܢܐ ܐܝܼܬ ܕܗܼܘ ܒܚܝܠܗ ܘܪܡܼܙܐ ܕܨܒܝܿܢܗ ܡܙܝܼܥ ܠܗܿ܆ ܘܠܗ ܗܼܘ ܡܙܝܼܥܢܐ ܐܚܪܢܐ ܠܝܬ. ܘܠܐ ܡܿܢ ܕܐܝܼܬܘܗܝ ܥܠܼܬܐ ܕܡܼܬܬܙܝܼܥܢܘܼܬܗ܆ ܐܠܐ ܡܼܬܬܙܝܼܥ ܗܼܘ ܡܼܢ ܝ݀ܬܗ. ܘܒܗ ܚܝ ܘܡܼܬܬܙܝܼܥ ܒܐܝܼܬܘܼܬܗ. ܡܙܝܼܥ ܠܟܿܠ ܕܚܝ ܘܡܼܬܬܙܝܼܥ. ܗܼܘ ܐܝܼܬܘ̄ ܐܠܗ ܟܿܠ ܘܡܕܒܪ ܟܿܠ ܘܠܝܬ ܠܗܿ ܣܩܘܒܠܐ ܘܠܐ ܒܪ ܦܚܼܡܐ. ܒܪܡ ܕܝܢ ܥܠ ܢܗܝܼܪ̈ܐ ܕܒܪܩܝܼܥܐ ܫܡܼܥܢܢ ܠܟܬܒܐ ܩܕ̄ ܕܩܿܪܐ ܘܡܫܡܗ ܠܗܘܢ ܚܝ̈ܠܘܬܐ. ܕܐܝܟܢܐ [ܕܝܢ] ܘܒܝܢܐ ܙܢܐ ܦܣܩܝܼܢܢ. ܕܐܢ ܐܝܼܬ ܠܗܘܢ ܡܠܝܼܠܘܼܬܐ ܡܫܥܒܕܬܐ. ܐܘܿ ܐܝܼܬ ܠܗܘܿܢ ܟܝܿܢܐ ܐ̱ܚܪܢܐ ܠܐ ܡܦܣܝܼܢܢ ܒܗ. ܒܗܿܝ ܕܣܝܼܡܝܢ ܒܐܬܪܐ ܡܥܠܝܐ ܕܣܿܓܝܼ ܪܡ ܘܡܥܠܝ ܡܢܢ. ܣܟ ܠܐ ܡܼܨܝܢܢ ܠܡܦܣܩܘ ܥܠܝܗܘܿܢ ܚܬܝܼܬܐܝܼܬ. ܒܪܡ ܗܕܐ ܚܬܝܼܬܐܝܼܬ ܝܿܕܥܝܢܢ ܕܡܫܥܒ̈ܕܐ ܐܢܘܢ ܠܦܘܼܩܕܢܐ ܕܒܪܘܼܝܗܘܢ. ܐܝܟ ܫܪܟܐ ܕܟܿܠܗܝܢ ܒܪ̈ܝܬܐ ܘܕܝܼ̈ܠܝܬܐ ܕܐܝܼܬ ܠܗܘܢ ܒܟܝܿܢܗܘܢ ܢܨܝܼܒ̈ܢ ܐܝܟ ܐܝܼܠ̈ܢܐ ܘܥܩܪ̈ܐ ܘܫܪܟܐ ܕܟܝ̈ܢܐ. ܘܒܟܝܿܢܐ



Page 258



ܡܫܥܒܕܝܢ ܐܝܟ ܟܿܠܗܘܢ ܗܘ̈ܝܐ. ܘܠܘ ܒܨܒܝܿܢܐ ܐܝܟ ܡ̈ܠܐܟܐ ܘܒܢܝ̈ܢܫܐ ܡ̈ܠܝܼܠܐ. ܘܗܿܠܝܢ ܣܿܦܩ̈ܢ ܥܡ ܣܿܓܝܼ̈ܐܬܐ ܕܐܬܼܐܡܪ̈ܝ ܥܠ ܢܗܝܼܪ̈ܐ ܘܥܠ ܟܿܠܗܘܿܢ ܪ̈ܩܝܼܥܐ ܕܬܚܝܼܬ ܡܝ̈ܐ ܗܿܢܘܢ ܕܠܥܠ ܡܼܢ ܫܡ̈ܝܐ. ܘܐܡܼܪ ܠܗ ܐܠܗܐ. ܢܬܼܟܢܫܘܢ ܡܝ̈ܐ ܕܠܬܼܚܬ ܡܼܢ ܫܡ̈ܝܐ ܠܐܬܪܐ ܚܕ. ܘܬܼܬܚܙܐ ܝܒܝܼܫܬܐ܀ ܘܗܟܢܐ ܥܡ ܪܡܼܙܐ ܕܦܘܼܩܕܢܐ ܐܬܦܪܫܘ ܗܿܠܝܢ ܐܣܛܘܼܟ̈ܣܐ ܬܪܝܢ ܕܚܒܝܼܟܝܢ ܗܘܼܘ ܒܚܕ̈ܕܐ. ܡܝ̈ܐ ܡܼܢ ܥܦܪܐ. ܘܩܼܒܘ ܡܝ̈ܐ ܒܨܠ̈ܝܐ ܘܩܒܝ̈ܬܐ ܕܬܚܡ ܠܗܘܿܢ ܐܠܗܐ. ܘܐܬܚܙܝܬ݀ ܝܒܝܼܫܬܐ ܒܕܘܼܟ ܕܘܼܟ. ܐܝܟ ܓܘܼܙܪ̈ܐ ܒܡܼܨܥܬ݀ ܝܡܐ. ܘܝܡܐ ܡܿܢ ܚܕ ܗܼܘ ܗܿܘ ܪܒܐ ܘܕܠܐ ܐܫܼܬܟܚ ܠܗ ܣܘܦܐ. ܐܝܼܬܘ̄ ܐܘܩܝܐܢܘܣ ܪܒܐ. ܗܿܘ ܕܡܬܚܡ ܠܟܿܠܗܘܿܢ ܐܬܪ̈ܘܬܐ ܡܥܪ̈ܒܝܐ. ܘܡܿܬܚ ܠܓܪܒܝܐ. ܥܕܡܐ ܠܐܬܪܐ ܚܼܫܘܼܟܐ ܕܬܚܝܼܬ ܦܘܠܘܣ ܓܪܒܝܼܝܼܐ. ܘܡܼܢ ܬܝܡܢܐ ܢ݀ܦܩܐ ܡܢܗ ܐܕܢܐ ܚܕܐ ܘܡܬܼܦܫܛܐ ܒܟܿܠܗ ܐܬܪܐ ܕܬܐܝܘܦܝܐܣ. ܗ̄ ܠܓܘ ܡܼܢ ܐܬܪ̈ܘܬܐ ܕܚܒܫܝ̈ܐ ܘܕܢܘܒܝ̈ܐ ܘܥܕܡܐ ܠܡܥܠܢܐ ܕܘܼܫ ܘܡܿܬܚ ܥܕܡܐ ܠܡܕܢܚܐ ܘܡܬܚܝܕ ܥܡ ܝܡܐ ܪܒܐ ܕܗܢܕܘ. ܘܕܢܐ ܐ̱ܚܪܬܐ ܢ݀ܦܩܐ ܡܼܢ ܐܘܩܝܐܢܘܣ. ܘܥ݀ܐܠܐ ܒܐܬܪ̈ܘܬܐ ܡܥܪ̈ܒܝܐ ܕܒܪ̈ܛܘܢܝܐ ܕܐܢܓ̈ܠܝܐ ܥܕܡܐ ܠܐܝܛܠܝܐ. ܘܡܬܼܦܫܛܐ ܠܡܕܢܚ ܬܝܡܢ ܥܠ ܐܬܪ̈ܘܬܐ ܕܣܪܩܘܣܐ ܘܩܪܬܓܢܐ ܘܥܠ ܠܘܢܓܘܒܪܕܝܐ ܘܣܝܩܝܠܝܐ. ܘܡܿܬܚ ܥܕܡܐ ܠܘܼܩܒܠ ܐܠܟܣܢܕܪܝܐ ܘܐܬܪ̈ܘܬܐ ܕܠܝܒܐܘܝ ܘܕܡܨܪܝܢ. ܘܗܿܦܟ ܠܘܩܒܠ ܦܠܣܛܝܢܝ ܘܠܦܘܢܝܩܝ ܥܠ ܨܘܼܪ ܘܨܝܕܢ ܘܢ݀ܚܬ ܠܣܘܼܪܝܐ. ܘܗܿܦܟ ܠܩܝܠܝܩܝܐ ܘܒܝܬܘܢܝܐ ܘܦܝܣܝܕܝܐ ܥܕܡܐ ܠܐܣܝܐ ܘܡܥܠܢܐ ܕܒܘܙܢܛܝܐ ܕܗܼܝ ܩܘܣܛܢܛܝܢܘܦܘܠܝܣ. ܘܡܼܢ ܡܥܪܒܐ ܬܘܼܒ ܐ݀ܬܐ ܡܼܢ ܐܬܪ̈ܘܬܐ ܕܐܝܛܐܠܝܐ ܥܕܡܐ ܠܐܬܪ̈ܘܬܐ ܘܓܙܪ̈ܬܐ ܕܒܝܬܝܘܢ. ܘܐ݀ܬܐ ܥܠ ܐܬܪ̈ܘܬܐ ܕܩܠܐܒܪ̈ܝܐ ܘܒܢܕ̈ܝܐ ܥܕܡܐ ܠܩܘܪܝܢܛܘܣ ܘܠܐܘܪܝܦܘܣ ܘܥ݀ܒܪ ܥܠ ܬܣܐܠܘܢܝܩܝ. ܘܡܿܛܐ ܬܘܼܒ ܠܡܥܠܢܐ ܕܒܘܼܙܢܛܝܐ ܕܠܘܼܩܒܠ ܐܦܣܘܿܣ ܪܫܐ ܕܐܣܝܐ. ܒܗܢܐ ܝܡܐ ܕܬܚܡܢܢ ܟܕ ܚܿܕܪ܆ ܐܝܼܬ ܓܙܪ̈ܬܐ ܪܘܪ̈ܒܬܐ܆ ܩܘܦܪܘܣ ܘܣܝܩܝܠܝܐ ܘܩܪܝܛܝ ܘܪܘܕܘܣ ܘܣܐܡܘܿܣ ܘܡܝܛܝܠܝܢܝ ܘܟܝܘܿܢ. ܘܐܚܪ̈ܢܝܬܐ ܙܥܘܼܪ̈ܝܬܐ ܣܿܓܝܼ̈ܐܬܐ. ܘܥ݀ܒܪ ܝܡܐ ܗܢ ܒܡܥܠܢܐ ܕܩܕܡ ܡܕܝܢܬ݀ ܡܠܟܘܼܬܐ ܕܗܼܝ ܒܘܙܢܛܝܐ. ܘܢ݀ܦܩ ܠܝܡܐ ܓܪܒܝܼܝܼܐ. ܘܡܼܢ ܬܚܘܼ̱ܡܐ ܕܒܘܼܙܢܛܝܐ ܐܙܿܠ ܡܼܢ ܡܥܪܒܐ ܠܘܼܩܒܠ ܡܥܪܒ ܓܪܒܝ ܒܟܿܠܗ ܐܬܪܐ ܕܬܐܪܩܝ ܥܕܡܐ ܠܢܗܪܐ ܪܒܐ ܕܘܢܐܒܝܣ ܕܗܼ، ܦܝܫܘܿܢ ܚܕ ܡܼܢ ܐܪܒܥܐ. ܘܠܓܘ ܡܼܢ ܬܡܿܢ ܐܝܼܬܝܗܘܢ ܐܬܪ̈ܘܬܐ ܕܒܘܪ̈ܓܪܝܐ ܘܣܩܘܼܬܝ̈ܐ ܘܐܣܩ̈ܠܐܒܢܝܐ ܘܒܠܐܟ̈ܝܐ ܘܣܪ̈ܒܝܐ ܘܥܡ̈ܡܐ ܣܿܓܝ̈ܐܐ ܘܡܫܚ̈ܠܦܐ. ܘܡܼܢ ܐܝܟܐ ܕܥ݀ܐܠ ܢܗܪܐ ܕܘܢܐܒܝܣ ܠܝܡܐ ܗܿܘ ܓܪܒܝܼܝܼܐ ܕܐܡܼܪܢܢ. ܡܿܬܚ ܗܼܘ ܝܡܐ ܥܠ ܐܬܪ̈ܘܬܐ ܕܗܘܢܓܪ̈ܝܐ. ܘܦ݀ܫܛ ܠܘܼܩܒܠ ܪܘܣܝܐ ܪܒܬܐ. ܘܥܠ ܣܦܪ̈ܘܗܝ ܥܡܪܝܢ ܟܐܙܪ̈ܝܐ ܘܐܠܢ̈ܝܐ ܘܩܘܡܐܢ̈ܝܐ ܘܗܘܙ̈ܝܐ ܥܕܡܐ ܠܬܘܼܪ̈ܟܝܐ ܠܘܼܩܒܠ ܡܥ̈ܠܢܝ ܛܘܼܪ̈ܐ ܪ̈ܡܐ



Page 259



ܕܒܙ̈ܝ ܓܪܒܝܐ ܗܿܢܘܢ ܕܚܒܝܼܫܢ ܠܓܘ ܡܼܢܗܘܢ ܕܒܝܬ ܐܓܘܓ ܘܡܐܓܘܓ ܥܕܡܐ ܠܐܬܪܐ ܚܫܘܼܟܐ ܕܒܪܓܒܝܐ. ܬܘܼܒ ܗܿܦܟ ܗܼܘ ܝܡܐ ܓܪܒܝܝܐ ܠܘܼܩܒ ܠܐܬܪ̈ܘܬܐ ܕܐܝܒܪ̈ܝܐ ܘܠܛܪܐܒܝܙܘܢܕܐ. ܘܐܬܿܐ ܠܘܼܩܒܠ ܡܕܢܚܐ ܩܠܝܼܠ ܘܗܿܦܟ ܠܡܕܢܚ ܬܝܡܢ ܠܘܼܩܒܠ ܐܕܢܐ ܣܝܢܘܦܝ. ܘܥܠ ܣܦܪ̈ܘܗܝ ܐܝܼܬ ܓܢܓܪܐ ܘܩܘܠܢܝܐ ܘܢܝܩܘܡܘܕܝܐ ܘܐܪܩܠܝܐ ܘܐܝܠܝܘܢ ܪܒܬܐ ܕܚܪܬ݀. ܘܐܬܿܐ ܬܚܘܼܡܗ ܡܢܕܪܫ ܠܡܥܠܢܐ ܐܠܝܼܨܐ ܕܩܕܡ ܒܘܙܢܛܝܐ܀ ܝܡܐ ܕܝܢ ܣܘܡܩܐ ܗܿܘ ܕܥܒܼܪܘ ܒܗ ܒܢ̈ܝ ܐܝܣܪܐܝܠ. ܐܝܼܬܘ̄ ܐܕܢܐ ܡܼܢ ܝܡܐ ܬܝܡܢܝܐ. ܘܐܝܼܬ ܠܗ ܣܘ̈ܦܐ ܘܬܚܘܼܡ̈ܐ ܩܪ̈ܝܼܒܐ. ܘܥܠܗܿܝ ܡܼܬܩܪܐ ܝܡܐ ܕܣܘܦ. ܘܐܪܥܗ ܣܘܼܡܩ ܫܥܝܢܐ. ܚܠܐ ܕܒܐܫܬܗ܆ ܥܠܗܿܝ ܡܼܬܩܪܐ ܣܘܼܡܩܐ. ܘܣܘܓܐܐ ܕܟ̈ܐܦܐ ܘܫܘܼ̈ܥܐ ܕܝܢ ܕܝܼܠܗ ܐܝܼܬܝܗܘܢ ܟܐܦܐ ܡܐܓܢܛܝܣ ܗܿܝ ܕܢܬܿܦܐ ܠܦܪܙܠܐ. ܘܥܠܗܿܝ ܐܼܠܦ̈ܐ ܘܣܦܝܼ̈ܢܐ ܕܡܗ̈ܠܟܢ ܒܗ ܠܐ ܡܫܬܟܚ ܒܗܝܢ ܡܕܡ ܡܼܢ ܦܪܙܠܐ ܣܟ. ܠܐ ܨܨ̈ܐ ܘܠܐ ܣܘܟܢܐ ܘܠܐ ܐܘܩܝܢܐܣ ܘܠܐ ܬܘܼܒ ܡܕܡ ܡܢ ܦܪܙܠܐ ܣܟ. ܐܠܐ ܒܦܘܼܪ̈ܣܐ ܐܚܪ̈ܢܐ ܕܐܘܼܡܢ̈ܘܬܐ ܡܬܩ̈ܢܢ ܐܠܦܗܘܢ ܘܣܦܝܼܢ̈ܬܗܘܢ܀ ܘܝܡܐ ܪܒܐ ܕܐܘܩܝܐܢܘܣ ܣܿܓܝܼ̈ܐܐ ܐܡܼܪܚܘ ܘܪܕܘ ܒܗ ܠܓܘ ܘܐܬܟܪܟܘ ܙܒܢܐ ܕܝܪ̈ܚܐ ܣܿܓܝܼ̈ܐܐ. ܘܣܟ ܠܐ ܐܫܼܟܚ ܣܘܦܐ ܐܘܿ ܬܚܘܼܡܐ. ܓܙܪ̈ܬܐ ܕܝܢ ܩܠܝܼܠ ܐܝܼܬ ܒܗ. ܡܢܗܝܢ ܕܡܝܬܒ̈ܢ ܒܒܢܝ̈ܢܫܐ. ܘܡܢܗܝܢ ܠܝܬ ܒܗܝܢ ܐ̱ܢܫ. ܐܠܐ ܚܝ̈ܘܬܐ ܢܘܼܟܪ̈ܝܬܐ ܕܠܐ ܐܬܚܙ̈ܝܢ ܒܐܬܪ̈ܘܬܐ ܐܚܪ̈ܢܐ. ܬܡܿܢ ܐܝܼܬܝܗܿ ܓܐܕܝܼܪܐ ܓܙܪܬܐ. ܐܝܟܐ ܕܐܩܝܼܡ ܐܪܩܠܝܣ ܓܢ̱ܒܪܐ ܘܢܒܝܐ ܕܚܢ̈ܦܐ ܠܩܝܡ̈ܬܐ ܗܿܠܝܢ ܬܠܬ ܛܒܝܼܒܬ݀ ܒܥܿܠܡܐ ܘܐܣܛܝ̈ܠܐܣ ܪ̈ܡܬܐ ܐܝܟ ܕܠܕܘܼܟܪܢܗ ܠܡ ܕܢܬܼܬܝܬܐ ܥܘܼܗܕܢܗ ܒܟܠܗܘܢ ܕܪ̈ܐ ܕܥܠܡܐ. ܗܿܠܝܢ ܩܝܿܡ̈ܬܐ ܐܩܝܼܡ ܐܢ̈ܝܢ ܒܬܚܘܼ̈ܡܐ ܕܡܼܬܥܡܪܢܝܬܐ. ܐܢ ܓܕܫ ܘܡܬܕܚܝܐ ܐܠܦܐ ܥܕܡܐ ܠܬܡܿܢ ܡܼܢ ܩܛܝܼܪܐ ܕܪܘܼܚܐ ܦܿܣܩܝܢ ܡܠ̈ܚܐ ܣܒܪܐ ܕܚܝ̈ܝܗܘܢ. ܡܛ݀ܠ ܕܠܐ ܡܼܨܝܐ ܠܗܘܿܢ ܕܢܗܼܦܟܘܢ ܡܼܢ ܬܡܿܢ ܡܼܢ ܨ݀ܠܝܐ ܕܝܡܐ. ܘܗܿܢܐ ܐܬܼܦܪܣ ܘܣܦܠ ܟܿܠܗ ܗܿܘ ܥܡܠܐ ܪܒܐ ܕܒܙܒܢܐ ܣܿܓܝܼܐܐ ܘܫܦܼܠܐ ܕܥܡܐ ܪܒܐ ܘܣܘܓܐ ܕܢܦܩ̈ܬܐ ܕܥܘܼܬܪܐ ܕܠܐ ܡܢܝܿܢܐ ܘܡܬܩܠܐ܆ ܥܒܼܕ ܘܐܩܝܼܡ ܠܗܿܠܝܢ ܩܝܿܡ̈ܬܐ ܬܗܝܼܪ̈ܬܐ. ܐܝܿܟܢܐ ܕܠܐ ܢܬܥܛܐ ܥܘܼܗܕܢܗ ܡܼܢ ܥ݀ܠܡܐ ܕܝܘܼܬܢ ܠܝܬ ܡܼܢ ܗܿܘ ܟܿܠܗ ܫܦܠܐ ܪܒܐ. ܡܕܝܢ ܚܢܢ ܫܼܦ̈ܠܐ ܘܡܐܝܢ̈ܐ. ܐܝܟܢ ܠܐ ܡܬܦܪܣܝܼܢܢ ܕܢܫܒܘܼܩ [ܠܢ] ܥܘܼܗܕܢܐ ܛܒܿܐ ܒܥܿܠܡܐ܆ ܒܝܕ ܥܒܿܕ̈ܐ  ܛܒ̈ܐ ܘܕܘܼܒܪ̈ܐ ܫܦܝܼܪ̈ܐ. ܐܝܟ ܕܥܒܼܕܘ ܐܒܗ̈ܝܢ ܩܕܡ̈ܝܐ ܕܐܬܕܒܪܘ ܬܩܢܐܝܼܬ. ܘܒܥܿܠܡܐ ܡܿܢ ܗܿܢܐ ܐܬܼܢܨܚܘ ܘܐܬܼܩܠܣܘ ܘܩܢܼܘ ܫܡܼܐ ܛܒܿܐ. ܘܐܬܼܪܫܡ ܥܘܼܗܕܢ ܕܢܨܚܢ̈ܝܗܘܢ. ܐܝܟ ܕܠܕܘܼܟܪܢܐ ܛܒܿܐ ܥܕܡܐ ܠܫܘܼܠܡܐ. ܘܒܥܿܠܡܐ ܕܥܬܝܼܕ ܝ݀ܪܬܝܢ



Page 260



ܡܠܟܘܼܬܐ ܫܡܝܿܢܝܼܬܐ ܘܚܝ̈ܐ ܕܠܐ ܥ݀ܒܪܝܢ. ܕܠܗܘܢ ܢܫܼܬܘܐ ܐܦ ܚܢܢ ܒܨܠ̈ܘܬܗܘܢ ܐܡܝܢ܀ ܐܝܼܬ ܕܝܢ ܒܐܪܥܐ ܗܿܕܐ ܡܬܼܥܡܪܢܝܼܬܐ ܐܦ ܝܡܡ̈ܬܐ ܣܿܓܝܼ̈ܐܬܐ ܕܩܒܼܐ ܐܢܝܢ ܒܪܘܼܝܐ ܚܟܝܼܡܐ ܐܝܟ ܕܠܚܫܚ̈ܬܐ ܕܒܢܝ̈ܢܫܐ ܒܝܕ ܦܘܼܪ̈ܣܐ ܘܡܥܕܪ̈ܢܐ. ܡܢܼ ܗܘܢ ܡܿܢ ܐܝܟ ܕܠܡܥܡܪܐ ܘܚܣܝܼܢܘܼ̄. ܒܗܿܝ ܕܐܝܼܬ ܒܗܝܢ ܕܩܩ̈ܐ ܘܓܙܪ̈ܬܐ ܕܚܿܫܚ̈ܢ ܠܝܬܒܐ ܕܒܢܝ̈ܢܫܐ. ܘܐܝܼܬ ܕܡܬܚܡ̈ܢ ܥܠ ܐܬܪ̈ܘܬܐ ܐܝܟ ܫܘܼܪ̈ܐ ܘܢ݀ܛܪ̈ܢ ܠܗܘܢ ܡܼܢ ܒܥܠܕܒ̈ܒܐ. ܘܐܝܼܬ ܐܚܪ̈ܢܝܬܐ ܕܡܠ̈ܝܢ ܪ̈ܚܫܐ ܣܿܓܝܼ̈ܐܐ ܐܝܟ ܕܠܩܘܼܝܡܐ ܕܚ̈ܝܐ ܗܿܠܝܢ ܕܙܒܢܐ.. ܘܐܝܼܬ ܕܡܛ݀ܠ ܡܬܼܚܐ ܘܐܬܪܐ ܒܝܕ ܡܪܕܝܼܬܐ ܘܛܘܦܐ ܕܒܨܦܝܼ̈ܢܐ ܦܫܝܼܩܐܝܼܬ ܘܡܣܪܗܒܐܝܼܬ ܪܕܝܢ ܒܗܝܢ ܒܢܝ̈ܢܫܐ ܠܟܐ ܘܠܟܐ. ܘܐܝܠܝܢ ܕܡܠܝܼܚܝܼܢ ܡܝܼ̈ܝܼܗܝܢ ܡܛ݀ܠ ܕܢ݀ܡܙܓ̈ܢ ܠܐܐܪ ܕܐܬܪܐ [ܒܗܿܝ ܕܐܐܪ ܕܐܬܪܐ] ܕܐܬܐ ܡܢ ܝܡ̈ܡܐ ܡܠܝܼܚ̈ܐ. ܡܥܕܪ ܣܿܓܝܼ ܘܢ݀ܛܪ ܠܐܬܪ̈ܘܬܐ ܕܩܪܝܼܒܝܢ ܠܝܡ̈ܡܐ ܡܼܢ ܬܡܣܢܘܼـܐ ܘܩܡܘܠܘܬܐ. ܐܝܟ ܡܼܠܚܐ ܕܢ݀ܛܪܐ ܠܓܘܫ̈ܡܐ ܕܠܐ ܢܣܼܪܘܢ ܘܢܬܼܚܒܠܘܢ. ܡܚܝܨܐ ܠܗܘܢ ܘܢ݀ܛܪܐ ܙܒܢܐ ܣܿܓܝܼܐܐ܆ ܗܿܟܢܐ ܐܦ ܡܝ̈ܐ ܡܠ̈ܝܼܚܐ ܢ݀ܛܪܝܢ ܠܐܬܪ̈ܘܬܐ ܕܩܪܝܼܒܝܼܢ ܠܗܘܿܢ܆ ܘܠܐ ܡܼܨܝܐ ܕܢܗܼܘܐ ܐܬܪܐ ܕܡܒܥܕ ܡܼܢ ܝܡܐ ܝܬܝܼܪ ܡܼܢ ܚܡܫܬܥܣܪ ܝܘܡ̈ܝܢ. ܘܐܝܟܐ ܕܪܛܝܼܒ ܐܬܪܐ ܝܬܝܼܪ܆ ܛܼܝܒ ܒܪܘܼܝܐ ܘܐܬܩܢ ܬܡܿܢ ܝܡܬܐ ܡܠܝܼܚܬܐ ܐܝܟ ܕܠܥܘܼܕܪܢ ܩܘܼܝܡ ܚܝ̈ܐ ܕܥܡܘܪ̈ܘܗܝ ܘܒܟܿܠܗܘܢ ܝܡ̈ܡܐ ܘܝܡ̈ܡܬܐ ܓܢܼ̈ܣܐ ܕܪ̈ܚܫܐ ܣܿܓܝܼ̈ܐܐ ܐܝܼܬ. ܣܛܪ ܡܼܢ ܝܡܐ ܡܝܼܬܐ. ܗܿܘ ܕܒܐܬܪܐ ܕܦܠܣܛܝܼܢܝ ܠܗܠ ܡܼܢ ܐܘܪܫܠܡ ܡܪܕܐ ܝܘܡܐ ܚܕ. ܐܝܟܐ ܕܥ݀ܐܠ ܘܡܼܬܒܠܦ ܢܗܪܐ ܝܘܪܕܢܢ܆ ܗܿ، ܕܢ݀ܦܩ ܡܼܢ ܝܡܬܐ ܕܛܒܪܝܘܣ. ܗܿܝ ܕܡܼܬܟܢܫܐ ܡܼܢ ܡܢܘ̈ܢ ܘܦܪܦܘܪ ܢܗܪ̈ܘܬܐ ܕܕܪܡܣܘܩ. ܥܡ ܫܪܟܐ ܕܢܗܪ̈ܘܬܐ ܕܢ݀ܚܬܝܢ ܡܼܢ ܣܢܝܪ ܘܛܘܪ̈ܐ ܕܚܕܪ̈ܘܗܝ. ܘܢ݀ܦܩ ܡܼܢ ܝܡܬܐ ܗܕܐ ܚܕ ܪܫܐ ܘܡܼܬܩܪܐ ܝܘܪ. ܘܐܬܐ ܡܼܢ ܡܕܢܚ ܬܝܡܢ ܐ̱ܚܪܢܐ ܕܡܼܬܩܪܐ ܕܢܢ ܘܢܼܬܚܠܛ ܥܡܗ. ܘܥܠܗܿܝ ܐܬܼܩܪܝܼ ܝܘܼܪܕܢܢ܆ ܥܠ ܫܡܐ ܕܬܪ̈ܝܗܘܢ. ܘܗܿܕܐ ܡܫܘܕܥܐ ܥܠ ܐ̱ܪܙܐ ܪܒܐ ܕܐܣܼܬܥܪ ܒܝܘܼܪܕܢܢ ܕܒܗ ܐܫܬܪܪ ܚܘܼܝܕ ܐܠܗܘܼܬܐ ܥܡ ܐ̱ܢܫܘܼܬܐ. ܒܝܕ ܩܿܠܐ ܕܣܗܕ ܡܼܢ ܪܘܡܐ ܘܪܘܼܚܐ ܕܐܬܼܚܙܝܼ ܒܕܡܘܼܬ ܓܘܼܫܡܐ ܕܝܘܢܐ. ܘܗܿܢܐ ܝܘܪܕܢܢ ܥ݀ܐܠ ܠܕܡܐ ܗܿܘ ܡܝܼܬܐ. ܘܗܿܢܐ ܝܡܐ ܡܛ݀ܠ ܥܘܠܐ ܪܒܐ ܕܐܣܼܬܥܪ ܒܐܪܥܐ ܗܿܝ܆ ܐܬܼܛܢܦܬ݀ ܘܐܬܼܛܡܐܬ݀ ܘܡܝܼܬܬ݀. ܟܕܐܡܼܛܪ ܡܪܝܐ ܡܼܢ ܫܡܿܝܐ ܢܘܼܪܐ ܘܟܒܪܝܼܬܐ ܥܠ ܣܕܘܼܡ ܘܥܡܘܪܐ ܘܟܿܠܗ ܐܬܪܐ ܕܚܕܪ̈ܝܗܘܢ. ܘܒܬܪ ܝܩܕܢܐ ܕܢܘܼܪܐ ܘܐܒܕܢ ܕܒܢܝ̈ܢܫܐ ܘܟܿܠܗܿ ܩܝܢܘܬܗܘܢ ܘܒܘܼܚܪܢܐ ܗܿܢܐ ܩܫܝܐ ܘܢܓܕܐ ܡܪܝܼܪܐ ܕܒܢܘܼܪܐ܆ ܐܝܿܟܢܐ ܕܬܼܬܕܟܐ ܗܿܝ ܐܪܥܐ ܒܝܕ ܢܘܼܪܐ ܡܼܢ ܗܿܘ ܥܘܠܐ ܕܪܒܐ ܘܣܢܝܐ ܕܛܢܦܗܿ ܘܣܝܒܗܿ. ܗܿܝܕܝܢ ܬܘܼܒ ܚܦܝܗܿ ܕܝܿܢܐ ܥܙܝܼܙܐ ܒܡܡܘܼ̈ܠܐ ܕܡܝ̈ܐ. ܘܡܛܽ݀ܠ ܕܚܛܝܼܬܐ ܡܝܼـܬܐ ܗܿܝ ܡܼܢ ܐܠܗܐ. ܘܠܘ ܚܿܝܐ ܗܿܝ ܒܗ. ܐܦ ܗܼܝ ܩܿܒܝܼܬܐ ܕܡܝ̈ܐ ܕܚܦܝܬ݀ ܠܐܪܥ ܗܿܝ ܡܣܝܒܬܐ ܡܝܼܬܬܐ



Page 261



ܦܼܫܬ݀ ܘܠܐ ܡܦܪܝܢܝܼܬܐ. ܠܐ ܣܟ ܪܚܿܫ ܒܝܡܬܐ ܗܿܝ ܡܕܡ ܕܚܝ. ܐܠܐ ܩܘܼܦܪܐ ܐܘܼܟܡܐ ܘܙܒܬܐ ܣܪܝܬ ܪܝܼܚܐ ܓܣܝܐ ܐܡܝܼܢܐܝܼܬ ܘܕܝܿܚܐ ܠܣܦܪ̈ܝܗܿ. ܐܝܟ ܕܠܒܗܼܬܬܗܘܢ ܕܥܡܘܼܪ̈ܝܗܿ ܡܣܝܒ̈ܐ ܘܫܪ̈ܝܼܚܐ܆ ܘܠܕܚܠܬܐ ܘܣܘܼܪܕܐ ܕܟܿܠܗܘܿܢ ܥܡܼܡ̈ܐ ܕܬܚܝܼܬ ܫܡܿܝܐ. [ܐܝܟܢܐ] ܕܐܦܠܐ ܥܠ ܚܘܫܒ̈ܐ ܕܒܢܝ̈ܢܫܐ ܣܼܠܩ ܥܘܠܐ ܪܒܐ ܕܐܝܟ ܗܿܘ. ܘܥܩܘܼܪܐ ܘܡܘܒܕܢܐ ܕܣܿܥܘܼܪ̈ܘܗܝ. ܘܡܫܢܩܢܐ ܡܪܝܼܪܐ ܕܒܬܪ̈ܝܗܘܢ ܥܠ̈ܡܐ. ܘܗܿܟܢܐ ܒܟܠܕܘܟ ܛܟܣ ܡܕܒܪܢܐ ܚܟܝܼܡܐ ܝܡܡ̈ܬܐܣܿܓܝܼ̈ܐܬܐ. ܡܼܢܗܝܢ ܡܿܢ ܚܠ̈ܝܬܐ. ܘܡܼܢܗܝܢ ܡܠ̈ܝܼܚܬܐ. ܐܝܟ ܕܠܩܘܼܝܡܐ ܘܚܫܚܬܐ ܕܒܢܝ̈ܢܫܐ. ܘܗܿܠܝܢ ܡܿܢ ܡܛ݀ܠ ܩܒ̈ܝܬܐ ܕܝܡ̈ܡܐ ܘܝܡܡ̈ܬܐ ܣܿܦܩ̈ܢ ܐܠܐ ܠܝܡܐ ܘܠܝܒܝܼܫܐ ܟܿܠܗ ܕܐܪܥܐ ܐܣܦܪܢܐܝܼܬ ܢܼܬܚܫܒ ܘܠܘ ܫܛܝܼܚܿܐܝܬ. ܘܥܠܗܿܝ ܐܡܼܬܝ ܕܡܼܬܕܚܝ̈ܢ ܐ̈ܠܼܦܐ ܡܼܢ ܩܛܝܼܪܐ ܥܙܝܼܙܐ ܕܪܘܼܚܐ ܘܥ݀ܒܪ̈ܢ ܠܩܝ̈ܡܬܐ ܗܿܠܝܢ ܕܐܩܝܼܡ ܗܪܩܠܝܣ ܗܿܘ ܓܢܒܪܐ ܘܛܒܝܼܒ ܫܡܼܐ. ܦ݀ܣܩܝܢ ܡܠ̈ܚܐ ܣܒܪܐ ܕܚܝܼ̈ܝܼܗܘܢ. ܡܛ݀ܠ ܕܥܒܼܪܘ ܠܬܚܘܼܡܐ ܕܣܿܟܐ ܡܥܪܒܝܐ ܕܐܦ̈ܝܗܿ ܕܐܪܥܐ. ܘܐܫܼܬܪܓܠܘ ܒܨܠܿܝܐ ܬܚܬܝܐ. ܘܬܘܼܒ ܠܐ ܡܼܨܝܐ ܠܗܘܿܢ ܠܡܼܗܦܟ. ܘܐܝܟ ܕܐܡܼܪܢܢ ܡܼܢ ܠܥܼܠ. ܟܿܠܗܿ ܐܪܥܐ ܗ̄ ܝܡ̈ܡܐܡ ܟܿܠܗܘܿܢ ܘܝܒܫܐ܇ ܚܕܐ ܐܣܦܝܪܐ ܓܠܝܼܠܬܐ ܐܝܼܬܝܗܘܢ. ܘܣܝܼܡܝܢ ܒܡܨܥܬܐ ܐܝܟ ܢܘܼܩܙܬܐ ܒܡܼܨܥܬ݀ ܚܘܼܕܪܐ ܘܟܪܝܼܟ ܠܗܘܿܢ ܐܐܪ ܐܝܟ ܚܘܪܐ ܕܒܥܬܐ ܠܡܘܼܩܪܐ. ܘܠܥܼܠ ܡܼܢ ܐܐܪ ܪ̈ܩܝܥܐ ܕܡܘܙܠܬܐ ܕܟܪܝܼܟܝܼܢ ܡܬܼܟܪܢܐܝܬ ܕܠܐ ܫܼܠܝܐ. ܘܒܓܝܼܪܐ ܐܪܥܐ ܒܡܨܥܬܐ ܒܬܼܗܪܐ ܪܒܐ. ܘܠܝܬ ܠܥܠ ܘܠܬܼܚܬ. ܡܛ݀ܠ ܕܟܿܠܡܕܡ ܚܘܼܕܪܢܐܝܼܬ ܡܼܬܟܪܟ. ܘܐܠܘܼ ܡܼܨܝܐ ܗܘܼܬ݀ ܕܥܠ ܐܦ̈ܝ ܟܿܠܗܿ ܐܪܥܐ. ܒܢܝ̈ܢܫܐ ܘܚܝ̈ܘܬܐ ܥ݀ܡܪܝܢ ܗܘܼܘ. ܟܿܠܗܘܿܢ ܪ̈ܓܠܝܗܘܢ ܥܠ ܐܪܥܐ ܩܿܝܡ̈ܢ ܗܘܼ̈ܝ. ܘܪ̈ܫܝܗܘܢ ܠܥܼܠ ܠܘܼܩܒܠ ܐܐܪ. ܘܗܿܢܐ ܠܥܼܠ ܕܐ݀ܡܪܝܢܢ ܠܒܪ ܐܣܼܬܟܠܝܗܝ ܡܛ݀ܠ ܕܟܿܠ ܡܕܡ ܕܠܒܪ ܡܼܢ ܐܣܦܝܼܪܢܝܘܼܬܗܿ ܕܐܪܥܐ ܠܥܠ ܠܒܪ ܡܼܬܐܡܪ. ܩܕܡܐܝܼܬ ܡܿܢ ܐܐܪ. ܘܠܒܪ ܡܼܢ ܗܿܢܐ ܟܕ ܚܿܕܪ܆ ܐܬܝܼܪ. ܘܠܒܪ ܐܘܟܝܼܬ ܠܥܼܠ ܡܼܢ ܐܬܝܼܪ. ܪ̈ܩܝܼܥܐ ܚܕ ܠܥܠ ܡܼܢ ܚܕ. ܐܝܟܢܐ ܕܚܘܝܼܢܢ ܡܼܢ ܠܥܠ. ܘܐܪܥܐ ܡܿܢ܆ ܦܠܓܝܗܿ ܚܡܫ ܡܢܘ̈ܢ܆ ܚܕܐ ܡܿܢ ܗܝܿ ܡܨܥܝܿܬܐ ܘܝܩܝܼܕܬܐ ܘܠܐ ܡܼܬܥܡܪܢܝܼܬܐ ܡܛ݀ܠ ܡܥܒܪܬܗ ܕܫܡܼܫܐ ܕܠܥܼܠ ܡܼܢܗܿ ܘܡܬܐ ܕܠܬܝܡܢܐ ܡܢܗܿ. ܕܠܐ ܐ̱ܢܫ ܝ݀ܕܥ ܡܘܢ ܐܝܼܬ ܒܗܿ. ܒܪܡ ܡܣܒܪܝܢܢ ܕܐܢ ܐܪܥܐ ܗܿܝ ܘܐܢ ܝܡܐ܆ ܠܐ ܡܼܬܥܡܪ̈ܢܐ ܐܢܘܢ. ܡܛ݀ܠ ܕܒܣܬܘܐ ܕܝܼܠܢ ܣܿܓܝܼ ܚܡܝܼܡ ܐܬܪܐ ܗܿܘ. ܡܛ݀ܠ ܕܩܿܪܒ ܫܡܼܫܐ ܠܐܪܥܐ ܗܿܝ. ܒܗܿܝ ܕܢ݀ܚܬ ܠܕܪܓܐ ܬܚܬܝܐ ܕܪܩܝܼܥܗ. ܘܒܩܝܛܐ ܕܝܠܢ ܬܘܼܒ ܣܿܓܝܼ ܩܪܝܪ ܐܬܪܐ ܗܿܘ. ܡܛ݀ܠ ܡܬܪܚܩܢܘܼܬܗ ܕܫܡܼܫܐ ܡܢܗ ܘܡܼܬܥܠܝܢܘܬܗ ܕܠܕܪܓܐ ܥܠܝܐ ܕܪܩܝܼܥܗ. ܘܥܠܗܿܝ ܚܡܝܼܡ ܥܘܒܗܿ ܕܐܪܥܐ ܒܣܬܘܐ ܕܝܼܠܢ. ܡܛ݀ܠ ܕܡܐܚܡ ܠܗܿ ܫܡܼܫܐ ܒܡܬܩܪܒܢܘܼܬܗ܇ ܘܩܘܼܪܐ ܡܼܢ ܠܥܠ ܕܗܿܘܐ ܒܦܢܝܼܬܢ ܚܿܒܫ ܠܚܡܝܼܡܘܼܬܐ ܒܥܘܼܒܗܿ ܕܐܪܥܐ. ܘܙܪܒܐ ܚܡܝܼܡܘܼـܐ ܠܠܗ̈ܓܐ. ܘܣܿܠܩܝܢ ܣܿܓܝܼ ܒܣܬܘܐ ܘܥܠܗܿܝ ܣܿܓܝܢ ܡܛܪ̈ܐ. ܘܡܛ݀ܠ ܕܪܚܝܼܩ ܫܡܼܫܐ ܠܐ



Page 262



ܡܼܬܠܦܗܕܝܢ ܠܗ̈ܓܐ ܘܢܿܚܬܝܢ ܠܐܪܥܐ܆ ܥܕܡܐ ܕܣܿܓܝܢ ܘܡܼܬܟܢܫܝܼܢ ܘܡ݀ܛܝܢ ܠܐܬܝܪ ܘܝܿܩܪܝܢ ܘܗܿܘܝܢ ܛܘܦܐ ܘܢܿܚܬ ܡܼܛܪܐ. ܘܒܩܝܛܐ ܕܝܼܠܢ ܗܟܘܬ ܐܬܼܪܢܐ. ܡܛ݀ܠ ܕܪܚܝܼܩ ܫܡܼܫܐ ܒܗܿܝ ܕܪܡ ܡܼܢ ܐܪܥܐ. ܐܦ̈ܝܗܿ ܠܚܘܼܕ ܡܫܚܢ ܕܗܕܐ ܦܢܝܼܬܐ. ܥܘܼܒ̈ܝܗܿ ܕܝܢ ܩܪܝܼܪܝܢ. ܘܗܕ ܡܼܬܝܕܥܐ ܡܼܢ ܡܝ̈ܐ ܕܢܿܒܥܝܢ ܡܼܢ ܚܠܝܼܠ̈ܝܗܿ ܕܐܪܥܐ. ܘܗ݀ܘܝܢ ܩܪܝܼܪܝܢ ܒܩܝܛܐ ܘܚܡܝܼܡܝܢ ܒܣܬܘܐ. ܗܟܘܬ ܐܦ ܠܗ̈ܓܐ ܕܣܿܠܩܝܢ ܡܼܢ ܨܪ̈ܝܐ ܕܛܘܼܪ̈ܐ. ܘܡܼܢ ܢܩܼ̈ܥܐ ܘܚܠܝܼܠ̈ܝܗܿ ܕܐܪܥܐ ܕܗܿܘܝܢ ܩܪܝܼܪܝܢ: ܘܡܢܿܬܐ ܬܠܝܼܬܝܐ ܕܐܪܥܐ܆ ܗܿܝ ܬܝܡܢܝܬܐ. ܘܚܫܘܼܟܬܐ ܕܬܚܝܬ ܦܘܠܘܣ ܬܝܡܢܝܐ܀ ܘܡܢܿܬܐ ܪܒܝܥܝܬܐ ܗܕܐ ܡܼܬܥܡܪܢܝܼܬܐ ܕܩܝܿܡܝܼܢܢ ܒܗܿ. ܗܕܐ ܕܦܠܓܘܗܿ ܚܟ̈ܝܼܡܐ ܩܕܡ̈ܝܐ ܫܒܥܐ ܩܠܝܼܡ̈ܐ. ܐܝܟ ܚܒ̈ܠܐ ܕܐܘܼܪܟܘܢ ܡܼܢ ܡܕܢܚܐ ܠܡܥܪܒܐ. ܘܦܬܝܐ ܡܼܢ ܬܚܘܼܡܐ ܕܡܢܿܬܐ ܡܼܨܥܝܬܐ. ܕܗܝܼ ܐܪܝܥܐ ܝܩܝܼܕܬܐ. ܥܕܡܐ ܠܬܚܘܼܡܐ ܕܡܢܿܬܐ ܗܿܝ ܓܪܒܝܼܝܼܬܐ ܘܚܫܘܼ̣ܬܐ. ܕܬܚܝܼܬ ܦܘܠܘܣ ܓܪܒܝܼܝܼܐ. ܘܗܕܐ ܡܢܿܬܐ ܕܚܡܫ ܕܐܦ̈ܝ ܐܪܥܐ. ܐܝܟ ܕܬܗܼܘܐ ܚܕܐ ܡܼܢ ܥܣܪ ܕܟܿܠܗܿ ܐܣܦܝܼܪܢܝܘܼܬܐ. ܗܿܕܐ ܕܐܬܼܦܠܓܬ݀ ܠܫܒܥܐ ܩܠ̈ܝܼܡܛܐ. ܬܚܡܘܼܗܿ ܒܬܠܝܼܬ ܦܢܝ̈ܬܐ ܠܟܿܠܗܿ ܕܐܝܟ ܗܿܟܢ ܪܘܼܫܡܐ

PICTURE ON PAGE 262

ܡܼܢ ܣܦܪ ܝܡܐ ܗܿܢܐ ܕܐܠܝܣܦܘܢܛܘܣ ܗܢܐ ܕܒܗ ܣܝܼܡ̈ܢ ܓܙܪ̈ܬܐ ܕܣܝܩܝܠܝܐ ܘܩܪܝܛܝ ܘܪܘܕܘܣ ܘܩܘܦܪܘܣ ܘܕܫܪܟܐ. ܥܕܡܐ ܠܣܟܐ ܡܥܪܒܝܐ ܕܐܘܩܝܐܢܘܣ ܝܡܐ ܪܒܐ. ܐܬܼܩܪܝܬ݀ ܐܘܪܦܝ. ܕܒܗ ܐܝܼܬܝܗܘܢ ܐܬܪ̈ܘܬܐ ܕܐܣܦܢܝܐܣ ܘܡܕ̈ܝܢܬܐ ܪܘܪ̈ܒܬܐ ܕܡܥܪܒܐ. ܘܐܙܿܠ ܬܚܘܼܡܗܿ ܥܠ ܣܦܪ̈ܘܗܝ ܕܐܘܩܝܐܢܘܣ ܥܕܡܐ ܠܬܝܡܢܐ. ܠܐܬܪܐ ܕܡܥܦ ܘܕܡܟܣ̈ܚܝ ܢܚܝܼܪ̈ܐ ܘܐܬܿܐ ܠܒܓܝܐ ܘܠܣܪܩܘܿܣܐ ܘܠܩܪܬܓܝܢܐ ܥܕܡܐ



Page 263



ܠܝܡܐ ܗܿܢܐ ܕܓܙܪ̈ܬܐ. ܘܐܙܿܠ ܥܠ ܣܦܪ̈ܘܗܝ ܕܝܡܐ ܗܿܢ ܥܕܡܐ ܠܠܢܘܓܒܪܕܝܐ ܘܩܠܐܒܪܝܐ ܘܒܢܕܝܐ. ܘܒܗ ܐܝܼܬܘ̄ ܟܿܠܗ ܐܬܪܐ ܕܐܝܛܐܠܝܐ ܘܪܘܡܝ ܪܒܬܐ. ܘܐܠܐܡܢܝܐ ܘܐܢܓܠܘܣ ܘܒܪܛܘܢܝܐ ܘܦܝܛ ܘܦܪܢܓܝܐ ܘܦܪܘܒܢܬܘܣ. ܘܐܬܪ̈ܘܬܐ ܣܿܓܝ̈ܐܐ ܘܠܘܼܩܒܠ ܓܪܒܝܐ ܡܿܬܚ ܥܕܡܐ ܠܐܬܪܐ ܕܒܘܪܓܪ̈ܝܐ ܘܣܩܘܿܬܝܐ ܘܐܣܩܠܐܒܢ̈ܝܐ [ܘܒ̈ܠܟܝܐ] ܘܣܪ̈ܒܝܐ ܘܗܘܓܪ̈ܝܐ ܘܩܘܡ̈ܢܝܐ ܘܗܘܙ̈ܝܐ ܘܪ̈ܘܣܝܐ ܘܟܙܪ̈ܝܐ ܥܕܡܐ ܠܐܠܐܢܝ̈ܐ. ܘܩܘܡܢ̈ܝܐ. ܘܫܪܟܐ ܕܐܬܪ̈ܘܬܐ ܕܡܥܪܒܗܘܢ܀ ܦܢܝܼܬܐ ܕܝܢ ܬܝܡܢܝܬܐ ܕܠܝܒܘܐܝ܆ ܡܫܪܐ ܬܚܘܼܡܗܿ ܡܼܢ ܡܥܪܒܐ. ܡܼܢ ܐܬܪܐ ܕܡܿܟܣܚ̈ܝ ܢܚܝܼܪ̈ܐ. ܘܡܼܢ ܬܝܡܢܗ ܕܝܡܐ ܕܐܠܝܣܦܢܛܘܣ. ܘܐܬܐ ܠܘܼܩܒܠ ܣܝܩܝܠܝܐ. ܘܡܿܬܚ ܠܘܩܒܠ ܡܥܠܢܐ ܕܟܘܫ. ܥܕܡܐ ܠܐܬܪܐ ܕܩܠܘܙܡ̈ܝܐ. ܘܢ݀ܚܬ ܥܠ ܐܬܪ̈ܘܬܐ ܕܬܐܘܦܝܐܣ ܥܠ ܢܘܒ̈ܝܐ ܘܚܒܫ̈ܝܐ ܘܙܘܢܓܝ̈ܐ ܥܕܡܐ ܠܛܐܝܦ ܘܢܝܓܪܐ ܘܚܡܝܼܪ̈ܝܐ ܘܛܐܒܐܪܣܬܐܢ ܘܗܘܙܝ̈ܐ ܥܕܡܐ ܠܗܢܕܝܐܣ. ܘܬܘܼܒ ܣܿܠܩ ܒܐܬܪ̈ܘܬܐ ܡܕܢܚܝ̈ܐ ܡܼܢ ܓܒܐ ܬܝܡܢܝܐ. ܘܐܬܿܐ ܥܠ ܥܠܝܡ ܘܡܕܝ ܘܒܝܬ ܟܠܕܝ̈ܐ ܘܐܬܘܪ ܘܡܼܨܥܬ݀ ܢܗܪ̈ܘܬܐ. ܘܡܿܬܚ ܬܘܼܒ ܠܘܼܩܒܠ ܡܥܪܒܐ ܥܠ ܟܿܠܗ ܐܪܐܒܝܐ ܘܡܕܒܪܐ ܕܒܗ ܥܡܪܝܢ ܥܪ̈ܒܝܐ ܥܕܡܐ ܠܬܕܡܘܪ ܕܒܡܕܒܪܐ. ܘܒܗ ܐܝܼܬܝܗܘܿܢ ܐܬܪ̈ܘܬܐ ܕܦܘܼܢܝܼܩܝ ܘܕܪܡܣܘܩ ܪܒܬܐ ܘܚܡܨ ܘܣܦܪ ܝܡܐ ܕܨܘܼܪ ܘܕܨܝܕܢ ܘܥܕܡܐ ܠܣܘܪܝܐ. ܘܒܗܿ ܐܝܼܬܝܗܿ ܦܠܣܛܝܢܝ ܘܐܫܝܡܘܢ ܘܡܕܝܢ ܘܐܬܪ̈ܘܬܐ ܕܡܨܪܝܢ. ܘܝܡܐ ܣܘܼܡܩܐ. ܘܛܘܪܐ ܕܣܝܼܢܝ. ܘܫܪܟܐ ܕܐܬܪ̈ܘܬܐ ܕܐܝܓܒܛܘܣ. ܘܗܕܐ ܦܢܝܼـܐ ܚܡܝܼܡܐ ܒܗܿܝ ܕܩܪܝܼܒܐ ܠܡܼܨܥܬ ܐܪܥܐ.. [ܦܢܝܬܐ ܓܪܒܝܝܬܐ ܕܥܡܪܬ ܕܡܬܩܪܝܐ ܐܣܝܐ.] ܦܢܝܼܬܐ [ܕܝܢ] ܬܘܼܒ ܕܐܣܝܐ ܐܝܼܬܝܗܿ ܡܼܢ ܓܒܐ ܓܪܒܝܼܝܼܐ ܕܥ݀ܡܪܬܐ. ܡܫܪܐ ܕܝܢ ܬܚܘܼܡܗܿ ܡܼܢ ܣܦܪ ܝܡܐ ܕܡܥܠܢܐ ܐܠܝܼܨܐ ܕܩܕܡ ܒܘܙܢܛܝܐ. ܘܒܗ ܣܝܼܡܐ ܐܦܣܘܣ ܘܛܪܐܘܣ ܘܒܝܬܘܢܝܐ ܘܦܪܘܓܝܐ ܘܦܝܣܝܕܝܐ. ܘܩܝܠܝܩܝܐ. ܥܕܡܐ ܠܣܘܼܪܝܐ. ܘܦܪܫ ܬܚܘܼܡܗܿ ܐܡܡܢܘܢ ܛܘܼܪܐ ܪܡܐ. ܗܿܘ ܕܡܫܪܝܐ ܡܢ ܝܡܐ ܕܩܪܝܼܒ ܠܐܢܛܝܘܼܟܝܐ ܪܒܬܐ ܕܣܘܪܝܐ ܘܡܼܬܩܪܝܐ ܪܝܫܐ ܕܚܙܝܼܪܐ ܘܐܬܿܐ ܒܛܘܼܪܐ ܐܘܟܡܐ ܘܥ݀ܒܪ ܥܠ ܐܬܪܐ ܕܬܐܓܪ̈ܐ ܘܐܪܐܒܣܘܣ ܡܼܢ ܓܪܒܝܗ ܘܡܪܥܫ ܡܼܢ ܬܝܡܢܗ. ܘܡܿܬܚ ܛܘܼܪܐ ܗܿܢܐ ܠܘܼܩܒܠ ܡܕܢܚܐ. ܘܡܼܢ ܓܪܒܝܐ ܣܝܼܡܐ ܐܪܡܢܝܐ ܘܦܿܪܣ ܘܥܕܡܐ ܠܣܡܪܩܢܕ ܘܒܘܟܐܪܐ. ܘܣܐܪܙܡ ܘܟܫܓܪ ܘܒܝܬ ܐܓܘܓ ܘܡܓܘܓ ܥܕܡܐ ܠܨܝܢ ܘܣܘܦܐ ܡܕܢܚܝܐ. ܘܡܼܢ ܬܝܡܢܗ ܕܛܘܼܪܐ ܗܿܢܐ ܐܝܼܬܝܗܿ ܓܐܙܢܝܢ ܡܕܝܢܬܐ ܘܣܓܣܬܢ ܘܨܝܢܣܬܢ ܘܢܗܪܐ ܪܒܐ ܕܒܡܕܢܚܐ. ܘܐܬܪܐ ܕܐܣܦܗܐܢ ܘܥܪܩ ܘܥܕܡܐ ܠܡܘܨܠ ܘܐܡܝܼܕ ܘܚܕܪܝܗܝܢ. ܗܠܝܢ ܡܼܢ ܠܝܒܘܐܝ ܬܝܡܢܝܬܐ ܚܫܝܼܒܝܢ. ܘܠܓܘ ܡܼܢ ܛܘܼܪܐ ܡܼܢ ܐܣܝܐ. ܘܣܿܠܩ ܬܚܘܼܡܗܿ ܬܘܼܒ ܡܼܢ ܦܢܝܼܬܐ ܡܥܪܒܝܬܐ.



Page 264



ܘܡܼܢ ܓܪܒܝܐ ܘܥ݀ܒܪ ܥܠ ܣܓܣܬܢ ܟܿܠܗܿ ܥܕܡܐ ܠܛܘܼܪ̈ܐ ܪ̈ܡܐ ܕܒ̈ܢܝ ܓܪܒܝܐ ܗܿܢܘܢ ܕܠܓܘ ܡܼܢܗܘܘܢ ܚܒܼܫ ܐܠܟܣܢܕܪܘܣ ܠܥܡ̈ܡܐ ܡܫܟܪ̈ܐ ܘܨ̈ܐܐ ܕܒܝܬ ܐܓܘܓ ܘܡܓܘܿܓ ܬܘܼܪ̈ܟܝܐ ܘܩܘܡܢ̈ܝܐ ܘܥܡ̈ܡܐ ܡܫܚ̈ܠܦܐ ܘܣܢ̈ܝܝ ܥܝ̈ܕܐ ܘܡܛܘ̈ܫܐ. ܘܐܟ̈ܠܝ ܫ̈ܠܕܐ ܕܟܿܠܚܝ̈ܘܢ. ܘܫܪܨܐ ܕܐܪܥܐ ܘܟܿܠ ܢܕܝܼܕܘܼܬܐ. ܘܠܒܪ ܡܢܗܘܢ ܒܝܢܬ ܗܿܠܝܢ ܬܪܝܢ ܛܘܪ̈ܐ ܪ̈ܡܐ܆ ܣܝܼܡ ܬܪܥ ܬܪ̈ܥܐ ܗܿܘ ܕܥܒܼܕ ܐܠܟܣܢܕܪܘܣ ܒܐܘܼܡܢܘܼܬܐ ܕܚܟܼܡܬܗ ܘܚܒܼܫ ܐܢܘܢ ܠܓܘ ܡܼܢܗ. ܠܗܢܐ ܬܪܥܐ ܐܚܝܼܕܝܢ ܥܡܐ ܕܐܝܒܪ̈ܝܐ ܘܡܼܢ ܬܡܿܢ ܐܝܼܬܘܗܝ ܬܚܘܼܡܐ ܕܐܬܪܗܘܢ ܥܕܡܐ ܠܐܪ̈ܡܢܝܐܣ. ܘܐܙܿܠ ܬܘܼܒ ܠܘܩܒܠ ܡܥܪܒܐ ܥܕܡܐ ܠܐܠܐܢܝܐ. ܘܥ݀ܒܪ ܥܠ ܛܪܐܒܝܙܘܢܕܐ. ܕܥܠ ܣܦܪ ܝܡܐ ܓܪܒܝܼܝܼܐ ܘܣܿܠܩ ܥܠ ܩܦܕܘܩܝܐ. ܘܥ݀ܒܪ ܥܠ ܓܠܛܝܐ ܘܦܪܘܓܝܐ ܘܕܫܪܟܐ ܥܕܡܐ ܠܢܝܩܘܡܘܕܝܐ ܪܒܬܐ. ܘܐܙܿܠ ܥܕܡܐ ܠܡܥܠܢܐ ܕܩܕܡ ܒܘܙܢܛܝܐ ܡܼܢ ܐܝܟܐ ܕܫܪܝܢܢ. ܘܗܿܕܐ ܐܝܼܬܝܗܿ ܦܢܝܼܬܐ ܕܐܣܝܐ ܕܡܢ ܓܒܐ ܓܪܒܝܐ ܕܥܡܪܬܐ܀

ܫܘܼܚܠܦ̈ܦܐ ܕܐܝܼܬ ܒܐܪ̈ܥܬܐ ܘܒܟ̈ܐܦܐ. ܟܿܠܗܘܿܢ ܡܼܢ ܡܥܒܕܢܘܼܬܐ ܕܫܡܼܫܐ ܐܢܘܢ ܘܠܦܘܼܬ ܣܝܿܡܗ ܕܐܬܪܐ. ܐܢܕܝܢ ܦܩܥܬܐ܆ ܐܘܿ ܛܘܼ̈ܐ ܐܘܿ ܪ̈ܡܬܐ. ܐܘܿ ܥܘܼܡ̈ܩܐ ܘܢܚ̈ܠܐ ܘܫܠ̈ܒܐ ܘܪ̈ܓܠܬܐ܆ ܐܘܿ ܢܗܪ̈ܘܬܐ܆ ܘܐܪܥܐ ܕܓܣܝܐ ܡܝ̈ܐ ܘܡܒ̈ܘܥܐ ܘܪ̈ܨܝܢܐ. ܘܠܦܘܼܬ ܩܪܝܼܒܘܼܬܗܿ ܘܪܚܝܼܩܘܼܬܗܿ ܡܼܢ ܫܡܼܫܐ. ܗ̄ ܐܢ ܟܪܝܼܒܐ ܠܒܕܢܐܚܐ ܐܘܿ ܠܬܝܡܢܐ ܐܘܿ ܠܡܥܪܒܐ. ܐܘܿ ܠܓܪܒܝܐ. ܐܘܿ ܠܝܡܐ ܪܒܐ ܐܘܿ ܠܝܡ̈ܡܬܐ ܙܥܘܼܪ̈ܝܬܐ. ܐܘܿ ܐܝܼܬܘܗܝ ܐܬܪܐ ܚܡܝܼܡܐ ܘܝܒܝܼܫܐ. ܐܘܿ ܩܪܝܼܪܐ ܘܪܛܝܼܒܐ. ܘܗܿܠܝܢ ܟܿܠܗܝܢ ܝܬܝܪ ܚܝܠܢܐܝܼܬ ܡܼܢ ܡܥܒܕܢܘܼܬܗ ܕܫܡܼܫܐ ܐܝܟ ܕܐܡܼܪܢܢ ܡܼܢ ܠܥܠ. ܡܥܒܕ ܒܐܪܥܐ ܘܡܐܚܡ ܘܡܣܝܒܫ. ܘܐܐܪ ܡܐܩܪ. ܘܡܝ̈ܐ ܗܟܘܬ ܡܩܪܝܢ ܘܡܪܛܒܝܢ. ܘܐܪܥܐ ܗܿܝ ܩܢܝܐ ܫܘܼܚܠ̈ܦܐ ܠܦܘܼܬ ܡܥܒܕܢ̈ܘܬܐ ܕܥܒܕܢ ܒܗܿ. ܘܒܗܿܠܝܢ ܐܝܼܬ ܫܘܼܚ̈ܠܦܐ ܣܿܓܝܼ̈ܐܐ ܕܥ݀ܒܪܝܢ ܠܡܢܝܿܢܐ ܘܡܠܼـܐ ܕܚܒܫܐ ܠܣܓܝܼܐܘܼܬܗܘܢ. ܘܡܼܢ ܗܕܐ ܡܥܒܕܢܘܼܬܐ ܡܬܼܒܫܠܐ ܐܪܥܐ ܘܥܘܼܒ̈ܐ ܥܡܝܼܩ̈ܐ ܕܒܗ. ܘܡܿܦܩܐ ܙܢ̈ܝܐ ܣܿܓܝܼ̈ܐܐ ܕܡܥܒܕܝܢ ܡܥܒܕ̈ܢܘ̄ ܡܫܚ̈ܠܦܬܐ ܕܐܣܝܘܼـܐ ܘܕܟܘܼܪ̈ܗܢܐ ܒܓܘܼ̈ܫܡܐ ܕܒܢܝ̈ܢܫܐ. ܘܡܼܢܗܘܢ ܡܚܝܠܝܼܢ ܘܡܥܕܪܝܢ. ܘܡܼܢܗܘܢ ܡܚܒܠܝܢ ܘܡܘܒܕܝܢ ܘܩܿܛܠܝܢ. ܘܐܝܼـ ܡܼܢܗܘܢ ܕܡܥܒܕܝܢ ܒܓܘܼܫ̈ܡܐ ܛܡܝܼ̈ܡܐ ܕܐܝܟ ܕܗܒܐ ܘܣܐܡܐ ܘܢܚܫܐ ܘܐܢܟܐ ܘܒܪܐ ܘܦܪܙܠܐ ܥܡ ܟܿܠܗ ܟܝܿܢܗܘܢ ܘܡܘܙܓܗܘܢ ܘܐܦ ܐܚܪ̈ܢܐ ܐܝܼܬܝܗܘܿܢ ܕܝܢ ܗܿܠܝܢ܆ ܕܐܝܟ ܟܒܪܝܬܐ ܘܙܪܢܝܼܟܐ ܘܡܓܢܝܼܣܝܐ ܘܡܪܩܫܝܬܐ ܘܨܪܦܐ ܘܢܝܛܪܘܢ ܘܡܟܪܐ ܘܦܪܐܣܝܢܘܢ. ܘܟ̈ܐܦܐ ܛܒ̈ܬܐ ܕܐܝܟ ܝܘܩܢܛܘܿܢ ܘܙܡܪܓܕܘܣ ܘܩܪܟܕܢܐ ܘܥܝܼܢ ܥܓܠܐ ܘܫܦܗ ܘܕܫܪ̄



Page 265



ܘܠܐܙܘܪܕ ܘܕܗܢܓ. ܘܟܐܦܐ ܐܪܡܢܝܐ. ܘܟܐܦܐ ܝܘܼܕܝܐ. ܘܣܿܓܝ̈ܐܐ ܐܚܪ̈ܢܐ ܕܟܬܝܼܒܝܼܢ ܨܝܕ ܐܣܘ̈ܬܐ. ܘܝ݀ܕܥܝܢ ܠܗܘܢ ܐܦ ܚܫܘܼܠܝ̈ܐ ܘܢܿܣܟ̈ܝ ܕܗܒܐ ܘܣܐܡܐ. ܘܡܦܫܪ̈ܝ ܙܓܘܓܝ̈ܬܐ. ܘܦܠܿܚ̈ܝ ܛܒ̈ܥܐ ܛܒ̈ܐ. ܘܐܝܼܬ ܟܝ̈ܢܐ ܐܚܪ̈ܢܐ ܕܡܼܢܗܘܢ ܡܼܢ ܚܝ̈ܘܬܐ ܕܡܝ̈ܐ. ܘܐܫܬܐ ܕܝܡ̈ܡܐ ܘܢܗܪ̈ܘܬܐ ܕܐܝܟ ܡܪ̈ܓܢܝܬܐ ܘܡܪܓܢ ܘܚܠ̈ܝܼܙܘܢܐ ܘܣܿܓܝ̈ܐܬܐ ܕܕܐܝܟ ܗܿܠܝܢ ܕܬܩܢ ܪܡܼܙܐ ܐܠܗܝܐ ܠܥܘܼܕܪܢܐ ܘܚܫܚܬܐ ܘܩܘܼܝܡܐ ܕܒܢܝ̈ܢܫܐ ܘܕܟܿܠܗ ܥ݀ܠܡܐ ܘܢܛܝܼܪܘܼܬܗ. ܠܬܫܒܘܼܚܬܐ ܘܬܘܕܝܼܬܐ ܕܒܪܘܝܐ ܛܒܿܐ ܘܡܦܪܢܣܢܐ ܚܟܝܼܡ ܒܟܿܠ. ܘܡܿܨܐܼ ܚܝܼܠ ܟܿܠ. ܥܠܼܬܐ ܕܝܢ ܩܕܡܝܬܐ ܘܡܥܒܕܢܝܼܬܐ ܕܗܿܠܝܢ ܟܿܠܗܘܢ ܫܘܼܚ̈ܠܦܐ ܘܢܼܦ̈ܩܐ ܘܡܛܐܠܐ̈ܣ ܕܡܦܩܐ ܐܪܥܐ܆ ܙ݀ܕܩ ܕܢܚܘܐ ܠܦܪ̈ܘܼܫܐ. ܐܝܟ ܕܛܟܣ ܘܦܪܢܣ ܝ݀ܨܘܼܦܐ ܚܟܝܼܡ ܒܟܿܠ܆ ܕܒܛܝܼܠ ܠܗ ܥܠ ܒܪ̈ܝܬܗ. ܗܿܘ ܕܚܝܠܗ ܒܟܿܠ ܐܝܬܘ̄. ܘܠܝܬ ܕܘܟܬܐ ܘܐܬܪܐ ܕܡܼܬܝܼܕܥ ܘܡܬܪܢܐ ܕܠܐ ܐܝܼܬܘܗܝ ܒܗ ܒܟܿܠܗܘܢ ܥܠ̈ܡܐ ܕܡܼܬܝܕܥ̈ܢܐ ܘܡܬܪ̈ܓܫܢܐ. ܐܝܟ ܢܦܫܐ ܕܐܝܬܝܗܿ ܒܦܓܪܐ. ܘܗܼܝ ܡܙܝܼܥܐ ܠܗ ܘܡܚܝܠܐ ܠܗ ܘܡܢܛܪܐ ܠܗ ܘܡܕܒܪܐ ܠܗ.. ܥܠܼܬܐ ܕܝܢ ܐܝܼـܝܗܿ ܗܿܟܢܐ. ܫܡܼܥܘ ܦܪ̈ܘܼܫܐ ܘܐܬܼܒܝܢܘ. ܘܟܢܘܼܫܘ ܗܘܢ̈ܝܟܘܢ ܡܼܢ ܦܼܗܝܐ. ܟܿܠ ܡܕܡ ܕܒܼܪܐ ܘܥܒܼܕ ܐܠܗܐ܆ ܐܢ ܚܝܘܼܬܐ ܘܐܢ ܚܝܘܼܬ ܢܨܒܬܐ. ܘܐܢ ܐܝܼܠ̈ܢܐ ܘܢܨܒ̈ܬܐ܆ ܕܟܪ ܘܢܩܼܒܐ ܒܪܐ ܐܢܘܿܢ. ܘܡܼܢ ܗܿܢܐ ܚܘܼܠܛܢܐ ܡܼܬܝܒܠ ܥ݀ܠܡܐ ܘܩܿܐܡ܆ ܘܐܒ̈ܗܐ ܕܟ݀ܠܡܕܡ ܘܩܘܼܝܡܗ ܕܗܿܢ ܥܿܠܡܐ ܐܝܼܬܘܗܝ ܡܼܢ ܗܿܠܝܢ ܐܪܒܥܐ ܐܣܛܘܼܟ̈ܣܐ܆ ܕܐܝܼܬܝܗܘܢ܆ ܡܝ̈ܐ ܘܐܪܥܐ ܘܐܐܪ ܘܢܘܼܪܐ܆ ܘܠܝܬ ܡܕܡ ܠܒܪ ܡܼܢ ܗܿܠܝܢ ܐܪܒܝܥܐ ܟܝ̈ܢܐ܆ ܐ݀ܡܪ ܐܢܼܐ ܕܝܢ ܚܡܝܼܡܐ ܘܪܛܝܼܒܐ ܘܩܪܝܼܪܒܐ ܘܝܒܝܼܫܐ܆ ܘܐܡܝܼܢܐܝܬ ܠܗ̈ܓܐ ܣܿܠܩܝܢ ܡܼܢ ܐܪܥܐ. ܘܡܼܢ ܗܿܠܝܢ ܠܗ̈ܓܐ ܡܬܼܬܩܢܝܼܢ ܐܕܫ̈ܐ ܣܿܓܝܼ̈ܐܐ܆ ܐ݀ܡܪ ܐܢܼܐ ܕܝܢ ܡܛܪ̈ܐ ܘܛܐ̈ܠܐ܆ ܘܡܢܢܐ ܘܥܪܥܘܼܪܐ܆ ܘܛܪܢܓܒܝܠ ܘܫܪܟܘܫܟ܆ ܘܠܐܕܢ. ܘܙܝܘܓ. ܘܟܿܠܗܘܢ ܛܐܠܐ ܡܼܬܐܡܪܝܢ ܕܐܝܼܬܝܗܘܢ ܫܒܥܐ ܕܢ݀ܚܬܝܢ ܡܼܢ ܐܐܪ܆ ܟܕ ܛܒ ܥܼܠܬܗܘܢ ܡܼܢ ܐܪܥܐ ܗܿܝ܆ ܕܡܦܩܐ ܠܗ̈ܓܐ ܘܡܥܒܕ ܒܗܘܢ ܐܐܪ ܘܫܡܼܫܐ ܠܦܘܼܬ ܣܝܿܡܗ ܕܐܬܪܐ܆ ܘܗܘܝܢ ܐܕ̈ܫܐ ܗܿܠܝܢ ܢܿܚܬܝܢ ܘܡܼܬܚܝܕܝܢ ܟܿܠܗܘܿܢ ܛܐ̈ܠܐ. ܘܐܝܼܬܝܗܘܢ ܗܿܠܝܢ ܐܝܟ ܕܐܡܼܪܢܢ܆ ܚܕ ܡܼܛܪܐ ܘܪܣܝܼܣܐ ܘܛܐܠܐ ܡܝܢܝܐ܆ ܬܪܝܢܐ ܕܒܫܐ܆ ܬܠܝܬܝܐ ܡܢܢܐ ܕܗܼܘ ܥܪܥܘܼܪܐ܆ ܪܒܝܥܝܐ ܛܪܢܓܒܝܠ܆ ܚܡܝܼܫܝܐ ܫܪܟܘܫܟ܆ ܫܬܝܬܝܐ ܠܐܕܝܢ܆ ܐܘܟܡܐ܆ ܫܒܝܥܝܐ ܙܝܘܓ܆ ܟܿܠܗܘܿܢ ܕܝܢ ܡܼܢ ܟܿܠܗܘܿܢ ܐܣܛܘܼܟ̈ܣܐ ܡܼܬܪܟܒܝܢ ܘܡܼܬܬܩܢܝܢ܆ ܙܝܘܓ ܕܝܢ ܒܠܚܘܼܕܘܗܝ ܡܼܢ ܟܝܿܢܐ ܕܡܝ̈ܐ ܘܐܐܪ܆ ܗܿܢܐ ܕܥܠܘܗܝ ܗܿܝ ܟܿܠܗܿ ܡܠܼܬܢ܆ ܐܝܟܢܐ ܕܝܢ ܫܡܼܥ܆ ܟܝܿܢܐ ܕܝܢ ܕܡܝ̈ܐ ܐܡܝܼܢܐܝܬ ܡܣܩ ܠܗ̈ܓܐ܆ ܘܗܼܢܘܢ ܠܗ̈ܓܐ ܡܼܬܦܠܚܝܢ ܒܐܐܪ ܘܡܼܬܩܨܪܝܢ. ܘܗܿܘܐ ܡܼܢܗܘܢ ܐܕܫܐ



Page 266



ܗܿܢܐ ܕܡܼܬܩܪܐ ܙܝܘܓ܆ ܘܐܡܝܼܢܐܝܼܬ ܢ݀ܚܬ ܡܼܢ ܐܐܪ ܥܠ ܐܪܥܐ܆ ܘܗܿܢܐ ܟܝܿܢܐ ܕܡܼܢ ܡܝ̈ܐ ܘܐܐܪ ܐܬܼܬܩܢ ܒܪܡܼܙܐ ܕܥܒܘܿܕܐ܆ ܘܐܝܼܬܘܗܝ ܕܟܪܐ܀ ܡܼܢ ܐܪܥܐ ܬܘܼܒ ܐܘܟܝܼܬ ܥܦܪܐ܆ ܡܬܼܒܫܠ ܒܥܘܼܒ̈ܝܗܿ ܕܐܪܥܐ ܡܼܢ ܡܥܒܕܢܘܬܐ ܕܫܡܼܫܐ ܕܐܡܝܼܢܐܝܬ ܫܿܟܢܝܢ ܥܠܝܗܿ ܙܠ̈ܝܼܩܘܗܝ܆ ܘܗܿܘܝܐ ܟܒܪܝܼܬܐ܆ ܘܗܼܝ ܟܒܪܝܼܬܐ ܒܟܿܠܗܿ ܐܪܥܐ ܐܝܼܬܝܗܿ܆ ܒܥܦܪܐ ܘܒܟ̈ܐܦܐ ܘܒܟܿܠܕܘ܆ ܘܠܝܬ ܣܟ ܒܐܪܥ ܕܘܼܟܬܐ ܕܠܐ ܚܠܝܼܛܐ ܒܗܿ ܟܒܪܝܼܬܐ܆ ܒܪܡ ܒܕܘܼܟ ܕܘܼܟ ܣܿܓܝܐ ܡܥܒܕܢܘܼܬܐ ܕܫܡܼܫܐ ܡܼܢ ܣܝܿܡܗ ܕܐܬܪܐ܆ ܘܗܿܘܐ ܚܦܼܪܐ ܪܒܐ ܘܟܒܪܝܬܐ ܣܿܓܝܼܐܬܐ܆ ܘܒܗܿ ܒܟܒܪܝܬܐ ܐܝܼܬ ܫܘܼܚ̈ܠܦܐ ܣܿܓܝܼ̈ܐܐ܆ ܗܟܘܬ ܡܼܢ ܣܓܝܐܘܼܬ ܚܝܠܐ ܕܫܡܼܫܐ ܕܡܥܒܕ ܒܕܘܼܟܬܐ ܡܼܢ ܣܝܿܡܗ ܕܐܬܪܐ. ܟܕ ܟܿܠܗܘܢ ܫܘܼܚ̈ܠܦܐ ܣܿܓܝܼ̈ܐܐ܆ ܗܟܘܬ ܡܼܢ ܣܓܝܐܘܼܬ ܚܝܠܐ ܕܫܡܼܫܐ ܕܡܥܒܕ ܒܕܘܼܟܬܐ ܡܼܢ ܣܝܿܡܗ ܕܐܪܬܐ. ܟܕ ܟܿܠܗܘܢ ܫܘܼܚ̈ܠܦܐ ܡܼܢ ܠܗ̈ܓܐ ܐܢܘܢ܆ ܘܗܢܐ ܐܕܫܐ ܡܼܬܬܩܢ ܡܼܢ ܗܿܠܝܢ ܬܪܝܢ ܐܣܛܘܼܟ̈ܣܐ ܕܐܝܼܬܝܗܘܢ ܥܦܪܐ ܘܫܡܼܫܐ܆ ܗ̄ ܐܪܥܐ ܘܢܘܼܪܐ ܕܐܝܼܬܝܗܿ ܟܒܪܝܬܐ܆ ܗܿܘܐ ܟܝܿܢܗܿ ܢܩܒܼܬܐ܆ ܘܚܠܝܼܛ ܒܟܿܠܗܿ ܐܪܥ ܐܝܟ ܕܐܡܼܪܢܢ܆ ܘܟܝܿܢܐ ܕܟܪܒܐ ܕܐܬܥܒܕ ܡܼܢ ܡܝ̈ܐ ܘܐܐܪ܆ ܕܐܝܼܬܘ̄ ܙܝܘܓ ܢܿܚܬ ܐܡܝܼܢܐܝܬ ܘܥܿܡܕ ܒܐܪܥܐ ܘܡܼܬܚܠܛ ܥܡ ܟܒܪܝܬܐ ܕܐܝܟܐ ܕܐܝܼܬܝܗܿ܆ ܘܡܼܢ ܗܿܢܐ ܚܘܼܠܛܢܐ ܕܬܪ̈ܝܗܘܢ ܡܬܬܩܢܝܢ ܟܿܠܗܘܢ ܓܘܼܫ̈ܡܐ ܛܡܝܼ̈ܡܐ ܕܐܝܼܬ ܒܥܿܠܡܐ܆ ܩܕܡܐܝܼܬ ܗܿܠܝܢ ܫܒܥܐ ܕܡܫܼܬܡܗܝܢ ܥܠ ܫܡ̈ܗܐ ܕܫܒܥܐ ܟܘܟ̈ܒܐ. ܐ݀ܡܪ ܐܢܼܐ ܕܝܢ ܫܡܫܼܐ ܕܗܒܐ܆ ܣܗܪܐ ܣܐܡܐ. ܐܦܪܘܕܝܼܛܝ ܐܘܟܝܬ ܒܠܬܝ ܢܚܫܐ. ܙܘܣ ܐܘܟܝܬ ܒܝܠ ܐܢܟܐ܆ ܩܪܘܢܘܣ ܐܘܟܝܬ ܟܘܢ ܐܒܪܐ. ܐܪܝܣ ܐܘܟܝܼܬ ܢܪܝܓ ܦܪܙܠܐ܆ ܗܪܡܝܣ ܐܘܟܝܼܬ ܢܒܘ ܐܠܝܩܛܪܘܢ. [ܐܠܝܩܛܪܘܢ] ܕܝܢ ܐܝܬܘܗܝ ܓܘܼܫܡ ܕܡܼܬܚܝܕ ܥܡ ܓܘܼܫ̈ܡܐ ܐ̱ܚܪ̈ܢܐ܆ ܕܒܟܿܠ ܓܘܼܫܡܐ ܕܡܼܬܚܝܕ ܐܝܟ ܟܝܿܢܗ ܗܿܘܐ. ܐܝܟ ܕܐܦ ܗܪܡܝܣ ܟܘܟܒܐ. ܥܡ ܟܿܠ ܟܘܟܒܐ ܕܡܬܼܚܠܛ ܐܝܟ ܟܝܿܢܗ ܗܿܘܐ. ܗ̄ ܥܡ ܛܒ̈ܐ܆ ܛܒܿܐ܆ ܘܥܡ ܒܝܼ̈ܫܐ܆ ܒܝܼܫܐ. ܥܡ ܕܟܪܐ ܕܟܪܐ. ܘܥܡ ܢܩܼܒ̈ܬܐ [ܢܩܒܬܐ]. ܥܡ ܚܡ̈ܝܼܡܐ ܚܡܝܼܡܐ. ܘܥܡ ܩܪ̈ܝܼܪܐ ܩܪܝܼܪܐ ܘܕܫܪܟܐ܀ ܘܗܿܠܝܢ ܫܒܥ ܓܘܼܫ̈ܡܐ ܕܡܼܬܬܩܢܝܢ ܒܐܪܥܐ ܘܫܘܠܛܢܐ ܕܙܝܘܓ ܡܥܒܕ ܒܗܘܢ ܐܝܟܢ ܕܝܢ ܒܬܪܟܢ ܡܚܘܝܢܢ. ܠܘ ܗܿܠܝܢ ܓܘܼܫ̈ܡܐ ܒܠܚܘܼܕ ܗܿܘܝܢ ܡܼܢ ܚܘܼܠܛܢܐ ܕܙܝܘܓ ܘܟܒܪܝܬܐ. ܐܠܐ ܕܟܿܠܗܘܿܢ ܫܘܼܚ̈ܠܦܐ ܕܟ̈ܐܦܐ ܘܕܐܪ̈ܥܬܐ. ܟ̈ܐܦܐ ܛܒ̈ܬܐ ܘܕܩܢܝܢ ܚܿܝ̈ܠܐ ܘܡܥܒܕ̈ܢܘ̄. ܗܿܠܝܢ ܕܐܬܕܟܪܢܢ ܡܼܢ ܠܥܼܠ ܘܣܿܓܝܼ̈ܐܐ ܕܠܐ ܐܬܕܟܪܢܢ ܘܠܢ ܠܐ ܝܼܕܝܼܥܝܼܢ ܟܿܠܗܘܿܢ ܗܿܠܝܢ ܘܟܿܠ ܐܕܫܐ ܕܡܼܢ ܐܪܥܐ ܢ݀ܦܩ. ܡܼܢ ܙܝܘܓ ܘܟܒܪܝܬܐ ܐܝܼܬܘܗܝ. ܘܟܿܠܗܘܿܢ ܐܕ̈ܫܐ ܫܒܥܐ ܫܒܥܐ ܐܝܬܝܗܘܢ. ܐܝܟ ܕܥܩܒܘ ܐܢܫ̈ܝܢ ܦܪ̈ܘܫܐ ܘܐܫܼܟܚܘ ܚܬܝܼܬܐܝܼܬ ܘܝܨܝܼܦܐܝܬ. ܗܿܠܝܢ ܕܝܢ ܫܒܥܐ ܓܘܼܫ̈ܡܐ



Page 267



ܩܕ̈ܡܝܐ ܘܪ̈ܫܐ ܕܟܿܠܗܘܢ ܓܘܼܫ̈ܡܐ܆ ܕܐܝܼܬܝܗܘܢ ܕܗܒܐ ܘܣܐܡܐ ܘܢܚܿܫܐ ܘܐܢܟܐ ܘܐܒܪܐ ܘܦܪܙܠܐ ܘܐܠܝܩܛܪܘܢ ܗܟܢܐ ܡܼܬܬܩܢܝܢ ܕܗܒܐ ܡܿܢ ܕܗܼܘ ܫܡܼܫܐ ܡܼܬܬܩܢ ܗܟܢܐ. ܐܝܟܐ ܕܐܝܼܬ ܐܬܪܐ ܡܡܙܓܐ ܘܐܐܪ ܚܠܝܼܡܐ. ܘܥ݀ܠܒܐ ܒܗ [ܩܠܝܠ ܚܡܝܡܘܬܐ ܕܫܡܼܫܐ ܘܐܬܒܫܠܬ݀ ܒܗ] ܟܒܪܝܬܐ ܫܦܝܼܥܬܐ܆ ܥܡ ܗܿܝ ܕܡܼܬܚܠܛ ܥܡܗܿ ܙܝܘܓ܆ ܡܼܬܬܩܢ ܕܗܒܐ. ܘܐܢ ܩܠܝܼܠ ܝܬܝܪ ܚܡܝܼܡܐ܆ ܗܿܘܐ ܕܗܒܐ ܣܢܝܼܢܐ ܣܘܼܡܩܐ. ܘܐܢ ܒܨܝܼܪܐ ܚܡܝܼܡܘܼܬܗ ܗܿܘܐ ܕܗܒܐ ܝܘܼܪܩܐ ܪܟܝܼܟܐ. ܚܿܠܛܝܢ ܥܡܗ ܩܠܝܼܠ ܢܚܫܐ ܡܐܣܐ ܠܟܿܠ ܐܠܦܐ ܚܕ ܘܡܬܩܢ ܠܗ. ܐܢܕܝܢ ܬܘܼܒ ܒܨܝܼܪܐ ܚܡܝܼܡܘܼܬܐ ܕܫܡܼܫܐ܆ ܛܒܿܐܝܼܬ ܓܘܼܫܡܐ ܗܿܘ ܗܿܘܐ ܣܐܡܐ ܗܿܟܢ ܗܿܘܐ ܣܐܡܐ ܕܗܼܘ ܣܗܪܐ݁ ܐܢܕܝܢ ܐܝܼܬܘܗܝ ܐܬܪܐ ܡܡܙܓܐ ܘܚܠܝܼܡܐ܆ ܘܠܐ ܥ݀ܠܒܐ ܒܗ ܚܡܝܼܡܘܼܬܐ ܗܿܘܐ ܣܐܡܐ. ܘܗܿܢܐ ܓܘܼܫܡܐ ܩܪܝܼܒ ܟܝܿܢܗ ܠܕܗܒܐ. ܡܫܚܠܦ ܕܝܢ ܒܓܘܢܐ ܘܒܝܘܼܩܪܐ. ܘܠܐ ܚܡܝܼܡܐ ܐܝܟ ܕܗܒܐ ܕܐܝܟܢ ܗܿܘܐ ܢܚܫܐ ܕܗܼܘ ܐܦܪܘܕܝܛܝ ܐܢܕܝܢ ܐܝܼܬܘܗܝ ܐܬܪܐ ܕܝܬܝܪ ܥܠܒܐ ܒܗ ܚܡܝܼܡܘܼܬܐ ܘܝܒܝܼܫ. ܐܦ ܟܒܪܝܼܬܗ ܝܬܝܪ ܩܫܝܐ ܘܚܡܝܼܡܐ. ܥܡ ܗܿܝ ܕܡܼܬܚܠܦܛ ܥܡܗܿ ܙܝܘܓ܆ ܡܼܬܬܩܢ ܢܚܫܐ ܣܘܼܡܩܐ ܟܕ ܐܦ ܒܗ ܒܢܚܫܐ ܘܐܦ ܒܟܿܠܗܘܢ ܓܘܼܫ̈ܡܐ ܐܝܼܬ ܫܘܼܚ̈ܠܦܐ. ܠܦܘܬ ܣܝܿܡܗ ܕܐܬܪܐ ܘܡܡܙܓܘܬܗ ܕܐܝܟܢ ܗܿ،ܐ ܐܢܟܐ ܗܼܘ ܙܘܣ ܗܟܘܬܢ ܐܢ ܝܬܝܪ ܩܪܝܼܪ ܘܪܛܝܼܒ ܐܬܪܐ. ܐܦ ܟܒܪܝܼܬܗ ܠܐ ܚܡܝܼܡܐ ܣܿܓܝܼ. ܘܐܦ ܚܘܪܐ ܘܥܡ ܗܿܝ ܕܡܼܬܚܠܛ ܥܡܗܿ ܙܝܘܓ ܡܼܬܬܩܢ ܐܢܟܐ ܘܡܼܬܐܡܪ ܓܘܼܫܡܐ ܡܫܪܝܐ. ܐܝܟ ܓܘܼܫ̈ܡܐ ܕܒܢܝ̈ܢܫܐ ܕܥܠܒܐ ܒܗܘܿܢ ܩܪܝܼܪܘܼܬܐ ܘܪܛܝܼܒܘܼܬܐ ܘܗܿܘܝܢ ܡܫܪ̈ܝܐ. ܗܿܟܢܐ ܐܦ ܗܿܢܐ ܓܘܼܫܡܐ ܦܿܐܫ ܪܦܼܝܐ ܘܡܫܪܝܐ. ܘܡܼܬܩܪܐ ܣܐܡܐ ܡܫܪܝܐ ܕܡܫܪܝ ܡܼܢ ܩܪܝܼܪܘܼܬܐ܀ ܕܐܝܟܢ ܗܿܘܐ ܐܒܪܐ ܕܗܼܘ ܩܪܘܢܘܣ ܐܬܪܐ ܕܝܢ ܕܗܿܘܐ ܒܝܼܫ ܡܘܙܓܐ. ܘܐܬܪܐ ܒܝܼܫܐ ܘܠܗ̈ܓܐ ܥܒ̈ܝܐ ܘܡܟܪ̈ܗܢܐ ܡܼܢ ܥ̈ܠܠܬܐ ܣܿܓܝ̈ܐܬܐ. ܐܦ ܟܒܪܝܼܬܐ ܕܡܬܼܒܫܠܐ ܘܡܼܬܬܩܢܐ ܒܐܪܥܐ ܗܿܝ ܕܗ݀ܘܝܐ ܒܝܼܫ ܡܘܓܠܐ ܥܒܝܼܬܐ. ܘܥܡ ܗܿܝ ܕܡܼܬܚܠܛ ܥܡܗܿ ܙܝܘܓ. ܥ݀ܒܕ ܗܿܢܐ ܓܘܼܫܡܐ ܕܐܒܪܐ. ܘܡܼܬܩܪܐ ܣܐܡܐ ܐܪܝܢܐ. ܐܟܙܢܐ ܕܓܘܼܫ̈ܡܐ ܕܩܿܢܝܢ ܡܘܙܓܐ ܒܝܼܫܐ. ܘܗܿܘܐ ܒܗܘܢ ܟܘܼܪܗܢܐ ܗܿܘ ܕܡܬܼܩܪܐ ܐܪܝܢܐ. ܒܗܿ ܒܕܡܘܼܬ ܗܿܘܐ ܓܘܼܫܡܐ ܗܿܢܐ ܕܐܒܪܐ. ܕܐܝܟܢ ܗܿܘܐ ܦܪܙܠܐ ܕܗܼܘ ܐܪܝܣ ܐܬܪܐ ܕܝܢ ܕܗܿܘܐ ܣܝܿܡܗ ܛܘܼܪ̈ܐ. ܘܣܿܓܝܼܐܐ [ܒܗ] ܩܪܝܼܪܘܼܬܐ ܘܝܒܝܼܫܘܼܬܐ. ܐܦ ܠܗ̈ܓܐ ܕܣܿܠܩܝܢ ܡܼܢ ܥܘܼܒ̈ܐ ܬܚ̈ܬܝܐ ܕܐܪܥܐ ܗܿܝ ܗܿܘܝܢ ܩܪܝܼܪ̈ܐ ܝܒܝܼܫ̈ܐ. ܗܟܘܬ ܐܦ ܟܒܪܝܬܐ ܕܡܬܼܬܩܢܐ ܬܡܿܢ ܗܿܘܝܐ ܩܪܝܼܪܬܐ ܝܒܝܼܫܬܐ. ܘܟܕ ܡܼܬܚܠܛ ܥܡܗܿ ܙܝܘܓ܆ ܡܘܠܕ ܓܘܼܫܡܐ ܗܿܢ ܕܦܪܙܠܐ. ܟܕ ܐܦ ܒܗ ܒܗܿܢܐ ܓܘܼܫܡܐ ܫܘܚܠ̈ܦܐ ܣܿܓܝܼ̈ܐܐ ܐܝܼܬ. ܦܪܙܠܐ ܩܫܝܐ ܘܦܪܙܠܐ ܪܟܝܼܟܐ. ܘܗܢܕܘܝܐ ܗܿܘ ܕܡܬܐܡܪ ܒܘܠܐܕ. ܗܟܘܬܐܬܪܐ ܕܝܢ ܕܗܿܘܐ ܣܝܿܡܗ ܛܘܼܪ̈ܐ. ܘܣܿܓܝܼܐܐ [ܒܗ] ܩܪܝܼܪܘܼܬܐ ܘܝܒܝܼܫܘܼܬܐ. ܐܦ ܠܗ̈ܓܐ ܕܣܿܠܩܝܢ ܡܼܢ ܥܘܼܒ̈ܐ ܬܚ̈ܬܝܐ ܕܐܪܥܐ ܗܿܝ ܗܿܘܝܢ ܩܪܝܼܪ̈ܐ ܝܒܝܼܫ̈ܐ. ܗܟܘܬ ܐܦ ܟܒܪܝܬܐ ܕܡܬܼܬܩܢܐ ܬܡܿܢ ܗܿܘܝܐ ܩܪܝܼܪܬܐ ܝܒܝܼܫܬܐ. ܘܟܕ ܡܼܬܚܠܛ ܥܡܗܿ ܙܝܘܓ܆ ܡܘܠܕ ܓܘܼܫܡܐ ܗܿܢ ܕܦܪܙܠܐ. ܟܕ ܐܦ ܒܗ ܒܗܿܢܐ ܓܘܼܫܡܐ ܫܘܚܠ̈ܦܐ ܣܿܓܝܼ̈ܐܐ ܐܝܼܬ. ܦܪܙܠܐ ܩܫܝܐ ܘܦܪܙܠܐ ܪܟܝܼܟܐ. ܘܗܢܕܘܝܐ ܗܿܘ ܕܡܬܐܡܪ ܒܘܠܐܕ. ܗܟܘܬ݀



Page 268



ܘܒܟܿܠܗܘܢ ܓܘܼܫ̈ܡܐ ܐܝܼܬ ܫܘܼܚ̈ܠܦܐ ܣܿܓܝܼ̈ܐܐ ܘܒܣܐܡܪܐ ܘܒܢܚܫܐ ܘܒܐܢܟܐ ܘܒܐܒܪܐ ܘܐܦ ܒܦܪܙܠܐ. ܘܟܿܠܗܘܢ ܫܘܼܚ̈ܠܦܐ ܗܿܝܢ ܡܼܢ ܪܘܟܒܐ ܕܙܝܘܓ ܘܟܒܪܝܼܬܐ ܗܿܘܝܢ. ܡܿܢ ܣܝܿܡܗ ܕܐܬܪܐ ܘܡܘܙܓܗ. ܘܐܝܟ ܟܝܿܢܐ ܕܠܗ̈ܓܐ ܕܣܿܠܩܝܢ ܡܢܼܗ ܐܝܟ ܪܡܼܙܐ ܘܨܒܝܿܢܐ ܕܒܪܘܼܝܐ. ܡܛ݀ܠ ܕܟܿܠܗܘܿܢ ܓܘܼܫ̈ܡܐ ܗܿܠܝܢ ܘܣܿܓܝܼ̈ܐܐ ܐܚܪ̈ܢܐ. ܠܚܫ̈ܚܬܐ ܕܒܢܝ̈ܢܫܐ ܘܩܘܼܝܡܐ ܕܥ݀ܠܡܐ ܬܩܢ ܒܪܘܝܐ ܚܟܝܼܡܐ. ܟܕ ܠܘ [ܐܝܟ ܕܒܓܕܫܐ ܗܼܘܘ] ܡܼܢ ܡܥܒܕ̈ܢܘܬܐ ܗܿܠܝܢ. ܐܠܐ ܡܒܕܪܢܘܼܬܐ ܚܟܝܼܡܬ݀ ܒܟܿܠ ܘܪܡܬ݀ ܡܼܢ ܗܘܢܐ ܕܒܢܝ̈ܢܫܐ ܟܕ ܟܿܠܡܕܡ ܒܚܕ ܪܦܦܐ ܐܬܼܒܪܝ ܘܐܬܼܩܡ ܡܼܢ ܦܘܼܩܕܢܐ ܡܿܨܐܼ ܟܿܠ. ܟܕ ܒܟܿܠܗܘܢ ܐܝܼܬܘܗܝ ܚܝܠܗ. ܘܗܼܢܘܢ ܒܗ ܐܝܟ ܕܩܕܡܢܢ ܐܡܪܢܢ. ܕܐܝܟܢ ܗܿܘܐ ܓܘܼܫܡܐ ܗܿܘ ܕܡܼܬܩܪܐ ܐܠܝܩܛܪܘܿܢ ܕܐܬܼܕܡܝܼ ܠܟܝܿܢܐ ܕܟܘܟܒ ܗܪܡܝܣ ܫܘܼܒܚܐ ܠܗܿܘ ܒܪܘܝܐ ܚܟܝܼܡܐ ܕܕܡܘ̈ܬܗ ܨܿܝܪ̈ܢ ܟܿܠܗܝܢ ܒܪ̈ܝܬܗ. ܘܗܼܘ ܒܨܒܝܿܢܗ ܒܟܿܠ ܡܕܡ ܐܬܕܡܝܼ ܠܢ ܘܠܟܿܠܗܝܢ ܒܪ̈ܝܬܗ ܣܼܛܪ ܡܼܢ ܚܛܝܼܬܐ. ܘܗܿܢܐ ܓܘܼܫܡܐ ܕܡܬܩܪܐ ܐܠܝܩܛܪܘܿܢ ܐܝܼܬܘܗܝ ܓܘܼܫܡܐ ܡܪܟܒܐ. ܒܙܒܢ ܡܿܢ ܕܗܒܐ ܘܣܐܡܐ܆ ܘܒܕܘܼܟ ܕܘܼܟ ܡܼܢ ܓܘܼܫ̈ܡܐ ܐܚܪ̈ܢܐ. ܡܼܢܗܘܢ ܒܢܝ̈ܢܫܐ ܡܪܟܒܝܢ ܟܕ ܢܛܝܼܪܝܢ ܟܝ̈ܢܐ ܕܠܐ ܒܘܼܠܒܠܐ ܒܗܿܢܐ ܚܘܼܝܕܐ ܡܪܟܒܐ. ܐܝܟ ܕܐܦ ܒܡܫܝܼܚܐ ܕܐܝܼܬܘܗܝ ܡܚܝܕܐ ܡܼܢ ܐܠܗܘܼܬܐ ܘܐܢܫܘܼܬܐ. ܘܐܬܚܙܝܼ ܚܕ ܩܢܘܼܡܐ. ܘܐܦ ܐܝܼܬܘܗܝ ܚܕ ܟܝܿܢܐ ܕܡܒܼܣܪ. ܘܐܝܼܬ ܐܡܼܬܝ ܕܡܫܼܬܟܚ ܗܿܢܐ ܓܘܼܫܡܐ ܕܐܠܝܩܛܪܘܢ ܡܢܗܿ ܕܡܛܐ̈ܠܐܣ ܡܪܟܒܐ. ܐܝܟ ܕܗܒܐ ܘܣܐܡܐ. ܘܐܝܟ ܣܐܡܐ ܘܦܪܙܠܐ. ܗܿܟܢܐ ܡܢܗ ܕܚܘܼܠܛܢܐ ܕܙܝܘܓ ܘܟܒܪܝܬܐ ܕܚܿܫܚ ܠܣܘܼܥܪ̈ܢܐ ܣܿܓܝ̈ܐܐ ܠܬܼܫܒܘ̄ ܕܒܪܘܼܝܐ ܚܟܝܼܡܐ ܕܐܝܟܢ ܘܼܡܢ ܡܘܢ ܗܘܿܝܢ ܘܡܼܬܬܩܢܝܼܢ ܛܒ̈ܥܐ ܛܒ̈ܐ ܘܟܐܦ̈ܝ ܫܘܼܒܚܐ ܡܛ݀ܠ ܟܝܿܢܗܘܢ ܘܫܡܗ̈ܝܗܘܢ ܕܟܿܠܚܕ ܡܢܼܗܘܢ ܠܐ ܒܛܝܼܠ ܠܢ ܗܿܫܐ ܠܡܐܡܪܐ ܘܠܡܟܬܒ. ܘܐܦܠܐ ܥܠ ܕܝܠ̈ܝܬܗܘܿܢ ܘܡܥܒܕܢܘܼܬܐ ܕܟܿܠܚܕ ܚܕ. ܐܘܿ ܥܠ ܫܒܝܼܚܘܼܬܐ ܘܝܩܝܼܪܘܼܬܐ ܘܕܐܝܟ ܗܿܠܝܢ. ܐܠܐ ܒܠܚܘܼܕ ܡܠܼܬܐ ܚܿܒܘܼܫܬܐ ܘܡܣܝܟܢܝܼܬܐ ܕܥܠ ܬܘܼܩܢܗܘܿܢ. ܟܬܒܐ ܕܝܢ ܐܠܗܝܐ ܕܡܘܿܫܐ ܐܕܟܪ ܐܢܘܢ ܕܐܝܼܬܝܗܘܢ ܟܐܦ̈ܝ ܫܘܼ̄ܒ ܬܪ̈ܥܣܪ. ܗܿܢܘܢ ܕܡܼܬܬܣܝܼܡܝܢ ܥܠ ܚܕܝܗ ܕܪܫ ܟܗ̈ܢܐ. ܟܕ ܡܥܗܕ ܗܘܼܐ ܩܕܡ ܡܪܝܐ ܠܬܪ̈ܥܣܪ ܫܒ̈ܛܐ ܕܒ̈ܢܝ ܐܝܣܪܐܝܠ. ܘܨܿܝܪܝܢ ܬܘܼܒ ܐ̱ܪܙܐ ܪܒܐ. ܡܛ݀ܠ ܕܬܠܬܐ ܓܢܼܣ̈ܐ ܡܼܢܗܘܢ ܣܿܓܝܼ ܫܒܝܼܚ̈ܐ ܘܝܩܝܼܪ̈ܝ ܕܡ݀ܝܐ ܐܢܘܢ. ܘܩܘܼܢܬܐ ܘܩܪܟܕܢܐ ܘܣܡܪܓܕܘܣ ܗܿܠܝܢ ܨܿܝܪܝܢ ܠܬܠܝܼܬܝܘܼܬܐ ܣܓܝܼܕܬܐ ܘܡܫܒܚܬܐ ܘܗܿܠܝܢ ܬܫܥܐ ܐ̱ܚܪ̈ܢܐ ܨܿܝܪܝܢ ܠܬܫ݁ܐ ܛܟܼ̈ܣܐ ܕܚܝܠ̈ܘܬܐ ܫܡܝ̈ܢܐ. ܗܿܢܘܢ ܕܡܛܟܣܝܼܢ ܒܬܠ̈ܬ ܥܕ̈ܬܐ ܕܒܫܡܝܐ. ܠܬܫܒܘܼܚܬܐ ܕܬܠܝܼܬܝܘ̄



Page 269



ܩܕܝܼܫܬܐ. ܬܘܼܩܢܐ ܕܝܢ ܕܟܿܠܗܘܿܢ ܐܝܼܬܘܗܝ ܡܼܢ ܙܝܘܓ ܘܟܒܪܝܬܐ. ܐܠܐ ܡܼܬܬܩܢܝܼܢ ܗܿܠܝܢ ܒܐܬܪܐ ܫܦܝܐ ܘܡܡܙܓܐ. ܕܡܥܒܕܐ ܒܗ ܫܡܼܫܐ ܫܦܝܼܪ ܡܡܙܓܐܝܬ. ܘܣܠܩܝܢ ܡܼܢܗ ܠܗ̈ܓܐ ܕܟܝ̈ܐ ܘܝܬܝܪ ܫܦܝ̈ܐ. ܘܐܝܟ ܨܒܝܿܢܗ ܕܐܠܗܐ ܐܬܬܩ̈ܢܝ ܘܗܘ̈ܝ ܗܿܠܝܢ ܟܿܠܗܝܢ ܟܐܦ̈ܐ ܛܒ̈ܬܐ ܘܐܦ ܗܿܠܝܢ ܕܫܪܟܐ ܐܝܟ ܕܠܙܘܪܝ ܘܕܗܢܓ ܘܬܘ̈ܬܝܐ ܘܫܚܝܼܪ̈ܐ ܘܨܪܦܐ ܘܙܪܢܝܟܐ ܘܡܪܩܫܚܬܐ ܘܡܓܢܝܣܝܐ ܘܢܝܛܪܘܢ ܘܕܫܪܟܐ܆ ܟܿܠܗܘܢ ܡܼܢ ܙܝܘܓ ܘܟܒܪܝܼܬܐ ܐܬܼܬܩܢܘ ܐܝܟ ܨܒܝܿܢܐ ܕܡܬܩܢܢܐ܆ ܘܐܦܢ ܐܝܼܬ ܡܢܼܗܘܢ ܡܕܡ ܐܝܟ ܗܿܘ ܕܡܼܢ ܒܪܝܫܝܬ ܐܬܼܬܩܢܘ ܘܐܝܼܬܝܗܘܢ ܐܝܟ ܫܘ̈ܥܐ ܡܕܡ ܒܛܘܼܪ̈ܐ ܘܒܦܩ̈ܥܬܐ ܘܡܼܢܗܘܢ ܥܠ ܣܦܪ̈ܝ ܢܗܪ̈ܘܬܐ. ܐܠܐ ܣܿܓܝܼܐܘܼܬܗܝܢ ܕܗܿܠܝܢ ܟܐܦ̈ܝ ܫܘܼܒܚܐ ܒܐܬܪܐ ܗܿܘ ܕܬܚܝܼܬ ܡܪܕܝܼܬܐ ܕܫܡܼܫܐ ܡܫܼܬܿܟܚܝܼܢ ܒܐܪܥܐ ܗܿܝ ܝܩܝܼܕܬܐ ܘܠܐ ܡܬܼܗܠܟܢܝܼܬܐ ܡܼܢ ܚܡܝܼܡܘܼܬܗܿ ܣܿܓܝܼܐܬܐ ܒܐܝܼܡܡܐ. ܘܒܠܠܝܐ ܡܼܢ ܬܢܝܼܗܢܐ ܘܚܘ̈ܘܬܐ ܣܿܓܝܼ̈ܐܐ. ܕܐܝܼܬ ܒܐܬܪܐ ܗܿܘ. ܘܐܢ̈ܫܐ ܡܗܝܼܪ̈ܐ ܡܬܼܦܪܣܝܼܢ ܘܥ݀ܒܕܝܢ ܦܘܪ̈ܣܐ ܣܿܓܝܼ̈ܐܐ ܘܡܦܩܝܢ ܡܢܼܗܘܢ ܘܥܬܪܝܢ ܣܿܓܝܼ. ܘܥܠ ܗܿܠܝܢ ܐܡܝܼܪ ܠܣܿܓܝܼ̈ܐܐ ܡܼܢ ܦܝܘܠܠܘܣܘ̈ܦܐ ܩܕܡ̈ܝܐ. ܘܡܼܢ ܡܟܬܒ̈ܢܐ ܕܥܠ ܟܝܢܝ̈ܬܐ ܘܥܠ ܡܛܐ̈ܠܐܣ. ܘܐܬܕܪܘ ܥܠ ܟܿܠܚܕ ܚܕ ܕܝܼܠܢܐܝܼܬ. ܚܢܢ ܕܝܢ ܠܥܠܼܬܐ ܚܘܝܼܢܢ ܘܪܝܫܝܼܬܐ ܕܟܿܠܗܘܢ ܐܝܟܢ ܀ ܀

ܒܡܪܝ ܝܥܩܘܒ



ܫܘܒܚܐ ܠܐܒܐ ܕܒܗ ܫܪܝܼܢܢ ܒܬ݀ܟܝܼܠܘܼܬܐ:

ܘܣܓܕܬܐ ܠܒܪܐ ܕܒܗ ܡܿܨܥܢܢ ܒܡܫܝܢܘܼܬܐ:

ܬܘܕܝ ܠܪܘܼܚܐ ܕܒܗ ܫܠܡܢܢ ܕܠܐ ܫܓܝܼܫܘܬܐ:

ܚܕ ܗܘܼ ܟܝܿܢܐ ܕܬܠܬܝܗܘܢ ܕܠܐ ܦܠܝܓܘܬܐ:

ܐܟܡܐ ܕܚܿܕܐ ܡܠܚܐ:

ܕܡܠܥܬ݀ ܐܠܦܗ ܠܠܡܐܢܐ:

ܗܿܟܢ ܚܿܕܐ ܟܬܘܼܒܐ:

ܒܣܘܪܓܕܐ ܐ̱ܚܪܝܐ ܕܣܪܛ:

ܫܠܡ ܒܥܘܕܪܢ ܐܒܐ ܘܒܪܐ ܘܪܘܼܚܐ ܩܕ̄ ܚܕ ܐܠܗܐ ܫܪܝܼܪܐ ܟܬܒܐ ܗܿܢܐ ܡܿܠܐܼ ܚܝ̈ܐ ܕܥܠܼܬ݀ ܟܿܠ ܥܠ̈ܠܼܢ ܐܟܡܐ



Page 270



ܕܐܫܿܟܚܢܢ ܒܢܘܼܣܟܐ ܒܐܝܼܕ̈ܝ ܕܘܝܐ ܚܛܝܐ ܘܚܒܢܢܐ ܥܙܝܙ ܒܫܡ ܐܦܘܼܕܝܩܢܘܼ ܒܪ ܩܫܝܫܐ ܓܘܪܓܝܣ ܡܼܢ ܩܪܝܬܐ ܕܒܥܫܝܩܗ ܒܐܬܪܐ ܕܡܘܨܠ. ܣܘܪܝܼܝܼ ܒܗܝܡ̄ ܝܥܩܘܼܒܝܐ. ܐܬܟܬܒ ܕܝܢ ܒܥܕܬܐ ܩܕܝܫܬܐ ܕܡܪܬܝ ܫܡܘܢܝ ܕܒܥܫܝܩܗ ܫܢܬ݀ ܐܦܦ̄ܒ ܡܫܝܼܚܝܬܐ ܒܝܪܚ ܕܚܙܝܪܢ ܬܠܬܐ ܘܥܣܪ̈ܝܢ ܝܘܡ̈ܝܢ ܒܗ ܫܠܡ ܟܬܒܐ ܗܢܐ ܠܡܫ̄ ܐܪܡܢܝܐ ܡܘܨܠܝܐ. ܘܕܟܝܼܪܐ ܗܝ ܝܿܠܕܬ݀ ܐܠܗܐ ܡܪܝܡ ܘܕܟܿܠܗܘܢ ܩܕ̈ܝܼܫܐ ܐܝܢ ܘܐܡܝܢ.

ܫܠܡ ܗܢܐ ܒܥܘܕܪܢ ܡܪܢ܀

ܬܘܼܒ ܟܿܬܒܝܢܢ ܩܠܝܼܠ ܡܛܠ ܐܣܛܘܟ̈ܣܐ ܘܚܘܝܕܗܘܢ ܒܡܫܘܚܬܐ ܕܦܝܠܘܪ ܐܘܟܝܬ ܦܝܡܘܢܝ ܕܗܝ ܫܒܥ ܢܩ̈ܫܢ؟ ܡܛܠ ܐܪܒܥܐ ܐܣܛܘ̈ܟܣܐ ܢܡܠܠ ܗܫܐ ܐܦ ܢܘܪܬ. ܕܐܝܟܢܐ ܟܕ ܣܩܘܒܠܝܢ. ܡܫܝܢܝܢ ܘܐܘܝܢ ܠܚܕ̈ܕܐ. ܢܘܪܐ ܠܐܪܥܐ ܣܩܘܒܠܐ. ܡܝ̈ܐ ܠܢܘܪܐ ܠܐ ܛܒܿܝܢ. ܠܡܝ̈ܐ ܕܓܠܝܢ ܘܚܿܒܝܼܫܝܢ. ܡܚܣܪ ܐܐܪ ܘܡܓܡܪ ܘܠܐ ܬܣܒܪ ܕܪܬܚܐ ܕܢܘܪܐ. ܡܓܡܪ ܡܝ̈ܐ ܕܒܩܕܪܐ. ܐܠܐ ܒܣܘܓܐܐ ܕܢܒܪܫܬܐ. ܐܐܪ ܨܿܪܦ ܪܓܝܘܬܗܘܢ. ܘܟܕ ܛܒܿ ܗܠܝܢ ܐܣܛܘ̈ܟܣܐ. ܣܩܘܒܠܝܢ ܠܚܕ̈ܕܐ. ܡܢܗܘܢ ܡܢܗܘܢ ܪܟܒ ܥ݀ܒܘܕܐ. ܚܕ ܡܐܢܐ ܡܠܐ ܬܕܡܘܪܬܐ. ܘܚܝܕ ܘܚܠܛ ܐܦ ܡܙܓ. ܣܩܘ̈ܒܠܐ ܘܫܝܢ ܐܢܘܢ ܘܒܒܪܝܬܐ ܠܚܡ ܐܢܘܢ. ܕܢܗܘܘܢ ܙܡܪܝܢ ܬܫܒܘܚܬܐ. ܐܝܬܝ ܥܦܪܐ ܡܼܢ ܐܪܥܐ. ܐܦ ܡܝ̈ܐ ܡܼܢ ܡܿܡܘܠܐ. ܘܡܙܓ ܢܘܪܐ ܥܡ ܐܐܪ. ܘܪܟܒ ܚܝܘܬ ܒܪܢܫܐ. ܘܐܕܝܢ ܐܬܼܘ ܠܗܘܿܝܐ ܘܐܬܚܝܕܘ ܫܡܼܥ ܦܪܘܫܐ. ܟܿܠ ܐܣܛܘܟܣܐ ܬܪ̈ܝܢ ܚܝܠ̈ܝܢ. ܝܗܒ ܠܗ ܐܝܬܝܐ ܒܪܘܝܗ. ܘܟܕ ܬܡܢܝܐ ܒܡܐܡܪܐ ܗܿܘܝܢ. ܐܪܒܥܐ ܗܿܘܝܢ ܫܘ̈ܚܠܦܐ. ܕܚܕ ܫܿܩܠ ܡܢ ܚܒܪܗ. ܐܣܛܘܟܣܐ ܘܟܢ ܡܼܬܪܟܒ. ܕܢܗܘܐ ܡܚܝܕ ܩܪܝܪܐ. ܠܩܪܝܪܐ ܘܟܢ ܡܫܬܡܠܐ. ܘܐܦ ܢܪܚܩ ܣܩܘܒܠܝܐ. ܘܟܢ ܢܡܠ ܟܫܝܢܐ ܥܠ ܓܒ̈ܐ ܬܪ̈ܝܗܘܢ. ܐܪܥܐ ܐܝܬܝܗܿ ܒܟܝܢܗܿ. ܝܒܝܫܬܐ ܐܦ ܩܿܪܝܪܬܐ. ܘܐܦ ܡܝ̈ܐ ܬܘܒ ܐܟܘܬܗܝܢ. ܩܪ̈ܝܪܐ ܐܦ ܪܛܝܒܐ. ܘܐܐܪ ܬܘܒ ܩܢܐ ܡܘܙܓܐ. ܪܛܝܒܐ ܐܦ ܚܡܝܡܐ. ܢܘܪܐ ܐܝܬܝܗܿ ܒܒܪܝܬܗܿ. ܚܡܝܡܬܐ ܐܦ ܝܒܝܫܬܐ. ܩܪܘܩ ܗܫܐ ܨܝܕ ܚܘܝܿܕܐ. ܘܚܝܕ ܐܢܘܢ ܬܩܢܐܝܬ. ܘܕܠܐ ܥܡܠܐ ܪܟܒ ܐܢܘܢ. ܒܝܕܥܬܐ ܐܝܟ ܦܪܘܫܐ. ܐܪܥܐ



Page 271



ܡܬܚܝܕܐ ܠܐܐܪ. ܒܝܕ ܢܘܪܐ ܒܚܡܝܡܘܬܐ. ܢܘܪܐ ܡܬܚܝܕܐ ܠܡܝ̈ܐ. ܒܝܕ ܐܪܥܐ ܒܝܒܝܫܘܬܐ. ܐܐܪ ܡܬܚܝܕ ܠܐܪܥܐ. ܒܝܕ ܡܝ̈ܐ ܒܩܪܝܪܘܬܐ. ܡܝ̈ܐ ܡܬܚܝܕܝܢ ܠܢܘܪܐ. ܒܝܕ ܐܐܪ ܒܚܡܝܡܘܬܐ. ܐܣܛܘ̈ܟܣܐ ܣܩ̈ܘܒܠܝܐ ܒܕܡܘ̈ܬܗܘܢ ܠܐ ܡܬܚܝܕܝܢ. ܘܟܿܠ ܐܣܛܘܟܣܐ ܕܣܩܘܒܠܝ. ܒܝܕ ܡܨܥܝܐ ܡܬܚܝܕ. ܘܒܡܢܘ̈ܬܐ ܕܚܕ ܡܼܢ ܚܕ. ܘܡܬܚܝܕ ܕܠܐ ܥܘܟܪܐ. ܘܡܢ ܓܘ̈ܝܐ ܘܒܪ̈ܝܐ ܕܡܘܒܠܝܢ ܕܐܝܟ ܗܐ ܗܠܝܢ. ܘܐܝܬ ܓܘ̈ܝܐ ܘܒܪ̈ܝܐ ܕܠܐ ܡܘܒܠܝܢ ܕܐܝܟ ܗܐ ܗܠܝܢ.. ܢܘܪܐ ܐܝܬܝܗܿ ܝܒܝܫܬܐ. ܘܐܝܬܝܗܿ ܗܘܬ ܬܘܒ ܚܡܝܡܬܐ. ܘܐܢ ܐܐܪ ܠܝܬ ܒܡܨܥܬܐ ܠܐ ܡܬܚܝܕܐ ܥܡܢ ܡܝ̈ܐ. ܘܐܪܥܐ ܕܐܝܬܝܗܿ ܩܪܝܪܬܐ ܘܐܐܪ ܕܐܝܬܘܗܝ ܚܡܝܡܐ. ܠܐ ܩܿܪܒ ܗܘܐ ܨܝܕ ܚܒܪܗ. ܐܢ ܡܝ̈ܐ ܠܝܬ ܒܡܨܥܬܐ. ܥܠܗܕܐ ܓܝܪ ܐܡܼܪܢܢ. ܠܐ ܡܩܒܠܝܢ ܕܐܝܟ ܗܐ ܗܠܝܢ. ܢܘܪܐ ܡܬܚܝܕܐ ܠܐܐܪ. ܒܝܕ ܕܩܠܝܠܐ ܘܡܬܬܙܝܥܐ. ܒܗܿܝ ܕܬܪ̈ܝܗܘܢ ܐܝܬܝܗܘܢ. ܡܬܬܙܝ̈ܥܢܐ ܘܩ̈ܠܝܠܐ. ܐܐܪ ܡܬܚܝܕ ܠܡ̈ܝܐ. ܒܡܬܬܙܝܥܢܘܬ ܬܪ̈ܝܗܘܢ. ܡܝ̈ܐ ܡܬܚܝܕܝܢ ܠܐܪܥܐ. ܒܝܩܝܪܘܬܐ ܕܐܝܬ ܠܗܘܢ. ܥܠ ܕܠܬܚܬ ܢܬܢܝܢ ܕܐܟܚܕܐ. ܝܩܝܪ̈ܐ ܐܢܘܢ ܬܪ̈ܝܗܘܢ ܘܕܬܬܚܟܡ ܒܝܕ ܗܠܝܢ. ܒܨܘܪ̈ܬܐ ܟܿܬܒܿܬ ܐܢܘܢ. ܕܟܕ ܚܿܐܪ ܐܢܬ ܬܩܢܐܝܬ. ܚܘܝܿܕܐ ܬܪܝܨܐ ܬܚܼܙܐ. ܒܣܘܼܡܩܐ ܚܼܙܝ ܐܣܛܘ̈ܟܣܐ. ܘܒܐܘܟܡܐ ܚܝ̈ܠܐ ܕܩܢܝܢ. ܘܒܫܘܦܪܐ ܕܟܬܝ̈ܒܬܐ. ܬܐܠܦ ܫܪܪܐ ܘܬܬܝܬܪ. ܣܘܣܝܐ ܐܝܬܘ̄ ܣܘܡܩܐ. ܘܦܓܘܕܬܗ ܠܐ ܐܘܟܡܬܐ. ܘܪܘܟܒܗ ܐܝܬܘ̄ ܐܘܟܡܐ. ܘܫܒ̈ܝܠܘܗܝ ܡܢ ܐܝܼܕ̈ܝܢ. ܡܩܒܠ ܒܐܪܥܐ ܚܘܪܬܐ. ܘܛܥܝܼܢ ܫܘܦܪܐ ܕܓܘ̈ܢܐ. ܪܗܿܛ ܘܫܿܢܐ ܘܡܚܘܐ. ܕܠܐ ܕ݀ܚܠ ܡܢ ܟܫ̈ܛܐ. ܢܫܪܐ ܕܫܿܟܢ ܥܠ ܪܝܫܗ. ܗܼܘ ܒܿܨܐ ܠܥܒܝܕ̈ܬܐ. ܠܐ ܡܩܒܠ ܢܚܬܐ ܐܚܪܢܐ. ܕܬܟܣܝܬܗ ܐܪ̈ܙܝܢ ܐܪ̈ܙܝܢ. ܠܒܘܫܗ ܘܗܼܠܟܗ ܚܠ ܐܢܘܢ. ܘܩܘܝܿܡܗ ܡܢ ܕܐܚܪ̈ܢܐ. ܚܙܼܝ ܫܘܦܪܗ ܘܐܬܒܝܢ ܒܗ. ܕܕ݀ܫܢܐ ܪܚܝܡܐ ܡܘܫܛ ܠܟ. ܐܬܒܩܐ ܒܝܕ ܐܘܚܕ̈ܬܐ. ܘܒܦ̈ܠܐܬܐ ܠܐ ܬܟܣܐ. ܕܡܢ ܗܠܝܢ ܘܕܐܝܟ ܗܠܝܢ. ܓܒܪܐ ܣܦܝܪܐ ܢܩܪܘܢܟ܀

ܫܠܡ ܗܢܐ ܩܠܝܠ ܡܢ ܟܬܒܐ ܕܥܠܬ ܟܠ ܥܠ̈ܢ ܐܘܟܝܬ ܗܢܐ ܟܠ ܒܟܘܢܐ ܐܝܟ ܕܚܙܝܢܢ ܒܢܘܣܟܐ.

ܫܠܡ